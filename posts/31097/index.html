<!DOCTYPE HTML>
<html lang="zh-CN">


<head>
    <meta charset="utf-8">
    <meta name="keywords" content="古文, 诗词, 古诗，汉魏晋隋五代诗歌选">
    <meta name="description" content="汉魏晋隋五代诗歌选">
    <meta http-equiv="X-UA-Compatible" content="IE=edge">
    <meta name="viewport" content="width=device-width, initial-scale=1.0, user-scalable=no">
    <meta name="renderer" content="webkit|ie-stand|ie-comp">
    <meta name="mobile-web-app-capable" content="yes">
    <meta name="format-detection" content="telephone=no">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="referrer" content="no-referrer-when-downgrade">
    <!-- Global site tag (gtag.js) - Google Analytics -->

<script async src="https://www.googletagmanager.com/gtag/js?id=G-6YLTZE7ZHH"></script>
<script>
    window.dataLayer = window.dataLayer || [];
    function gtag() {
        dataLayer.push(arguments);
    }

    gtag('js', new Date());
    gtag('config', 'G-6YLTZE7ZHH');
</script>


    
    <style>
        body{
            background-image: url(/medias/featureimages/48.jpg);
            background-repeat:no-repeat;
            background-size: 100% 100%;
            background-attachment:fixed;
        }
    </style>


    <title>汉魏晋隋五代诗歌选 | Lean&#39;s Class</title>
    <link rel="icon" type="image/png" href="/favicon.png">

    <link rel="stylesheet" type="text/css" href="/libs/awesome/css/all.min.css">
    <link rel="stylesheet" type="text/css" href="/libs/materialize/materialize.min.css">
    <link rel="stylesheet" type="text/css" href="/libs/aos/aos.css">
    <link rel="stylesheet" type="text/css" href="/libs/animate/animate.min.css">
    <link rel="stylesheet" type="text/css" href="/libs/lightGallery/css/lightgallery.min.css">
    <link rel="stylesheet" type="text/css" href="/css/matery.css">
    <link rel="stylesheet" type="text/css" href="/css/my.css">

    <script src="/libs/jquery/jquery-3.6.0.min.js"></script>

<meta name="generator" content="Hexo 6.2.0"><link rel="stylesheet" href="/css/prism-tomorrow.css" type="text/css"></head>


<body>
    <header class="navbar-fixed">
    <nav id="headNav" class="bg-color nav-transparent">
        <div id="navContainer" class="nav-wrapper container">
            <div class="brand-logo">
                <a href="/" class="waves-effect waves-light">
                    
                    <img src="/medias/logo.png" class="logo-img" alt="LOGO">
                    
                    <span class="logo-span">Lean&#39;s Class</span>
                </a>
            </div>
            

<a href="#" data-target="mobile-nav" class="sidenav-trigger button-collapse"><i class="fas fa-bars"></i></a>
<ul class="right nav-menu">
  
  <li class="hide-on-med-and-down nav-item">
    
    <a href="/" class="waves-effect waves-light">
      
      <i class="fas fa-house-chimney fa-bounce fa-2x" style="zoom: 0.6;"></i>
      
      <span>首页</span>
    </a>
    
  </li>
  
  <li class="hide-on-med-and-down nav-item">
    
    <a href="/about" class="waves-effect waves-light">
      
      <i class="fas fa-user fa-2x" style="zoom: 0.6;"></i>
      
      <span>关于</span>
    </a>
    
  </li>
  
  <li class="hide-on-med-and-down nav-item">
    
    <a href="/tags" class="waves-effect waves-light">
      
      <i class="fas fa-tags fa-2x" style="zoom: 0.6;"></i>
      
      <span>标签</span>
    </a>
    
  </li>
  
  <li class="hide-on-med-and-down nav-item">
    
    <a href="/categories" class="waves-effect waves-light">
      
      <i class="fas fa-bookmark fa-2x" style="zoom: 0.6;"></i>
      
      <span>分类</span>
    </a>
    
  </li>
  
  <li class="hide-on-med-and-down nav-item">
    
    <a href="/archives" class="waves-effect waves-light">
      
      <i class="fas fa-archive fa-2x" style="zoom: 0.6;"></i>
      
      <span>归档</span>
    </a>
    
  </li>
  
  <li class="hide-on-med-and-down nav-item">
    
    <a href="/friends" class="waves-effect waves-light">
      
      <i class="fas fa-user-group fa-2x" style="zoom: 0.6;"></i>
      
      <span>友情链接</span>
    </a>
    
  </li>
  
  <li class="hide-on-med-and-down nav-item">
    
    <a href="/docs" class="waves-effect waves-light">
      
      <i class="fas fa-globe   fa-2x" style="zoom: 0.6;"></i>
      
      <span>地图</span>
    </a>
    
  </li>
  
  <li class="hide-on-med-and-down nav-item">
    
    <a href="/artitalk/" class="waves-effect waves-light">
      
      <i class="fas fa-comment-dots" style="zoom: 0.6;"></i>
      
      <span>说说</span>
    </a>
    
  </li>
  
  <li class="hide-on-med-and-down nav-item">
    
    <a href="" class="waves-effect waves-light">

      
      <i class="fas fa-book-open-reader fa-2x" style="zoom: 0.6;"></i>
      
      <span>诗词</span>
      <i class="fas fa-chevron-down" aria-hidden="true" style="zoom: 0.6;"></i>
    </a>
    <ul class="sub-nav menus_item_child ">
      
      <li>
        <a href="/chuci">
          
          <i class="fas fa-book-atlas fa-2x" style="margin-top: -20px; zoom: 0.6;"></i>
          
          <span>楚辞</span>
        </a>
      </li>
      
      <li>
        <a href="/tangshi">
          
          <i class="fas fa-book fa-2x" style="margin-top: -20px; zoom: 0.6;"></i>
          
          <span>唐诗</span>
        </a>
      </li>
      
      <li>
        <a href="/songci">
          
          <i class="fas fa-book-atlas fa-2x" style="margin-top: -20px; zoom: 0.6;"></i>
          
          <span>宋词</span>
        </a>
      </li>
      
      <li>
        <a href="/lunyu">
          
          <i class="fas fa-book fa-2x" style="margin-top: -20px; zoom: 0.6;"></i>
          
          <span>论语</span>
        </a>
      </li>
      
      <li>
        <a href="/nantang">
          
          <i class="fas fa-book-atlas fa-2x" style="margin-top: -20px; zoom: 0.6;"></i>
          
          <span>南唐</span>
        </a>
      </li>
      
    </ul>
    
  </li>
  
  <li>
    <a href="#searchModal" class="modal-trigger waves-effect waves-light">
      <i id="searchIcon" class="fas fa-search" title="搜索" style="zoom: 0.85;"></i>
    </a>
  </li>
</ul>


<div id="mobile-nav" class="side-nav sidenav">

    <div class="mobile-head bg-color">
        
        <img src="/medias/logo.png" class="logo-img circle responsive-img">
        
        <div class="logo-name">Lean&#39;s Class</div>
        <div class="logo-desc">
            
            Never really desperate, only the lost of the soul.
            
        </div>
    </div>

    <ul class="menu-list mobile-menu-list">
        
        <li class="m-nav-item">
	  
		<a href="/" class="waves-effect waves-light">
			
			    <i class="fa-fw fas fa-house-chimney fa-bounce fa-2x"></i>
			
			首页
		</a>
          
        </li>
        
        <li class="m-nav-item">
	  
		<a href="/about" class="waves-effect waves-light">
			
			    <i class="fa-fw fas fa-user fa-2x"></i>
			
			关于
		</a>
          
        </li>
        
        <li class="m-nav-item">
	  
		<a href="/tags" class="waves-effect waves-light">
			
			    <i class="fa-fw fas fa-tags fa-2x"></i>
			
			标签
		</a>
          
        </li>
        
        <li class="m-nav-item">
	  
		<a href="/categories" class="waves-effect waves-light">
			
			    <i class="fa-fw fas fa-bookmark fa-2x"></i>
			
			分类
		</a>
          
        </li>
        
        <li class="m-nav-item">
	  
		<a href="/archives" class="waves-effect waves-light">
			
			    <i class="fa-fw fas fa-archive fa-2x"></i>
			
			归档
		</a>
          
        </li>
        
        <li class="m-nav-item">
	  
		<a href="/friends" class="waves-effect waves-light">
			
			    <i class="fa-fw fas fa-user-group fa-2x"></i>
			
			友情链接
		</a>
          
        </li>
        
        <li class="m-nav-item">
	  
		<a href="/docs" class="waves-effect waves-light">
			
			    <i class="fa-fw fas fa-globe   fa-2x"></i>
			
			地图
		</a>
          
        </li>
        
        <li class="m-nav-item">
	  
		<a href="/artitalk/" class="waves-effect waves-light">
			
			    <i class="fa-fw fas fa-comment-dots"></i>
			
			说说
		</a>
          
        </li>
        
        <li class="m-nav-item">
	  
		<a href="javascript:;">
			
				<i class="fa-fw fas fa-book-open-reader fa-2x"></i>
			
			诗词
			<span class="m-icon"><i class="fas fa-chevron-right"></i></span>
		</a>
            <ul  style="background:  ;" >
              
                <li>

                  <a href="/chuci " style="margin-left:50px">
				  
				   <i class="fa fas fa-book-atlas fa-2x" style="position: absolute;left:28px" ></i>
			      
		          <span>楚辞</span>
                  </a>
                </li>
              
                <li>

                  <a href="/tangshi " style="margin-left:50px">
				  
				   <i class="fa fas fa-book fa-2x" style="position: absolute;left:28px" ></i>
			      
		          <span>唐诗</span>
                  </a>
                </li>
              
                <li>

                  <a href="/songci " style="margin-left:50px">
				  
				   <i class="fa fas fa-book-atlas fa-2x" style="position: absolute;left:28px" ></i>
			      
		          <span>宋词</span>
                  </a>
                </li>
              
                <li>

                  <a href="/lunyu " style="margin-left:50px">
				  
				   <i class="fa fas fa-book fa-2x" style="position: absolute;left:28px" ></i>
			      
		          <span>论语</span>
                  </a>
                </li>
              
                <li>

                  <a href="/nantang " style="margin-left:50px">
				  
				   <i class="fa fas fa-book-atlas fa-2x" style="position: absolute;left:28px" ></i>
			      
		          <span>南唐</span>
                  </a>
                </li>
              
            </ul>
          
        </li>
        
        
        <li><div class="divider"></div></li>
        <li>
            <a href="https://leanclass.github.io/" class="waves-effect waves-light" target="_blank">
                <i class="fab fa-github-square fa-fw"></i>Fork Me
            </a>
        </li>
        
    </ul>
</div>


        </div>

        
            <style>
    .nav-transparent .github-corner {
        display: none !important;
    }

    .github-corner {
        position: absolute;
        z-index: 10;
        top: 0;
        right: 0;
        border: 0;
        transform: scale(1.1);
    }

    .github-corner svg {
        color: #0f9d58;
        fill: #fff;
        height: 64px;
        width: 64px;
    }

    .github-corner:hover .octo-arm {
        animation: a 0.56s ease-in-out;
    }

    .github-corner .octo-arm {
        animation: none;
    }

    @keyframes a {
        0%,
        to {
            transform: rotate(0);
        }
        20%,
        60% {
            transform: rotate(-25deg);
        }
        40%,
        80% {
            transform: rotate(10deg);
        }
    }
</style>

<a href="https://leanclass.github.io/" class="github-corner tooltipped hide-on-med-and-down" target="_blank"
   data-tooltip="Fork Me" data-position="left" data-delay="50">
    <svg viewBox="0 0 250 250" aria-hidden="true">
        <path d="M0,0 L115,115 L130,115 L142,142 L250,250 L250,0 Z"></path>
        <path d="M128.3,109.0 C113.8,99.7 119.0,89.6 119.0,89.6 C122.0,82.7 120.5,78.6 120.5,78.6 C119.2,72.0 123.4,76.3 123.4,76.3 C127.3,80.9 125.5,87.3 125.5,87.3 C122.9,97.6 130.6,101.9 134.4,103.2"
              fill="currentColor" style="transform-origin: 130px 106px;" class="octo-arm"></path>
        <path d="M115.0,115.0 C114.9,115.1 118.7,116.5 119.8,115.4 L133.7,101.6 C136.9,99.2 139.9,98.4 142.2,98.6 C133.8,88.0 127.5,74.4 143.8,58.0 C148.5,53.4 154.0,51.2 159.7,51.0 C160.3,49.4 163.2,43.6 171.4,40.1 C171.4,40.1 176.1,42.5 178.8,56.2 C183.1,58.6 187.2,61.8 190.9,65.4 C194.5,69.0 197.7,73.2 200.1,77.6 C213.8,80.2 216.3,84.9 216.3,84.9 C212.7,93.1 206.9,96.0 205.4,96.6 C205.1,102.4 203.0,107.8 198.3,112.5 C181.9,128.9 168.3,122.5 157.7,114.1 C157.9,116.9 156.7,120.9 152.7,124.9 L141.0,136.5 C139.8,137.7 141.6,141.9 141.8,141.8 Z"
              fill="currentColor" class="octo-body"></path>
    </svg>
</a>
        
    </nav>

</header>

    
<script src="/libs/cryptojs/crypto-js.min.js"></script>
<script>
    (function() {
        let pwd = '';
        if (pwd && pwd.length > 0) {
            if (pwd !== CryptoJS.SHA256(prompt('请输入访问本文章的密码')).toString(CryptoJS.enc.Hex)) {
                alert('密码错误，将返回主页！');
                location.href = '/';
            }
        }
    })();
</script>




<div class="bg-cover pd-header post-cover" style="background-image: url('/medias/featureimages/40.jpg')">
    <div class="container" style="right: 0px;left: 0px;">
        <div class="row">
            <div class="col s12 m12 l12">
                <div class="brand">
                    <h1 class="description center-align post-title">汉魏晋隋五代诗歌选</h1>
                </div>
            </div>
        </div>
    </div>
</div>




<main class="post-container content">

    
    <link rel="stylesheet" href="/libs/tocbot/tocbot.css">
<style>
    #articleContent h1::before,
    #articleContent h2::before,
    #articleContent h3::before,
    #articleContent h4::before,
    #articleContent h5::before,
    #articleContent h6::before {
        display: block;
        content: " ";
        height: 100px;
        margin-top: -100px;
        visibility: hidden;
    }

    #articleContent :focus {
        outline: none;
    }

    .toc-fixed {
        position: fixed;
        top: 64px;
    }

    .toc-widget {
        width: 345px;
        padding-left: 20px;
        
    }

    .toc-widget .toc-title {
        padding: 35px 0 15px 17px;
        font-size: 1.5rem;
        font-weight: bold;
        line-height: 1.5rem;
    }

    .toc-widget ol {
        padding: 0;
        list-style: none;
    }

    #toc-content {
        padding-bottom: 30px;
        overflow: auto;
    }

    #toc-content ol {
        padding-left: 10px;
    }

    #toc-content ol li {
        padding-left: 10px;
    }

    #toc-content .toc-link:hover {
        color: #42b983;
        font-weight: 700;
        text-decoration: underline;
    }

    #toc-content .toc-link::before {
        background-color: transparent;
        max-height: 25px;

        position: absolute;
        right: 23.5vw;
        display: block;
    }

    #toc-content .is-active-link {
        color: #42b983;
    }

    #floating-toc-btn {
        position: fixed;
        right: 15px;
        bottom: 76px;
        padding-top: 15px;
        margin-bottom: 0;
        z-index: 998;
    }

    #floating-toc-btn .btn-floating {
        width: 48px;
        height: 48px;
    }

    #floating-toc-btn .btn-floating i {
        line-height: 48px;
        font-size: 1.4rem;
    }
</style>
<div class="row">
    <div id="main-content" class="col s12 m12 l9">
        <!-- 文章内容详情 -->
<div id="artDetail">
    <div class="card">
        <div class="card-content article-info">
            <div class="row tag-cate">
                <div class="col s7">
                    
                    <div class="article-tag">
                        
                            <a href="/tags/%E6%B1%89%E9%AD%8F%E6%99%8B%E9%9A%8B%E4%BA%94%E4%BB%A3%E8%AF%97%E6%AD%8C%E9%80%89/">
                                <span class="chip bg-color">汉魏晋隋五代诗歌选</span>
                            </a>
                        
                    </div>
                    
                </div>
                <div class="col s5 right-align">
                    
                    <div class="post-cate">
                        <i class="fas fa-bookmark fa-fw icon-category"></i>
                        
                            <a href="/categories/Chinese-Poems/" class="post-category">
                                Chinese Poems
                            </a>
                        
                    </div>
                    
                </div>
            </div>

            <div class="post-info">
                
                <div class="post-date info-break-policy">
                    <i class="far fa-calendar-minus fa-fw"></i>发布日期:&nbsp;&nbsp;
                    2022-06-22
                </div>
                

                
                <div class="post-date info-break-policy">
                    <i class="far fa-calendar-check fa-fw"></i>更新日期:&nbsp;&nbsp;
                    2022-06-22
                </div>
                

                

                

                
            </div>
        </div>
        <hr class="clearfix">

        

        
        <!-- 代码块折行 -->
        <style type="text/css">
            code[class*="language-"], pre[class*="language-"] { white-space: pre-wrap !important; }
        </style>
        

        <div class="card-content article-card-content">
            <div id="articleContent">
                <h2 id="两汉">两汉</h2>
<h3 id="font-color-333333-size-5em-1-观沧海-font"><font color=#333333 size=5em> 1.观沧海 </font></h3>
<p><font color=#FF0033> 两汉：曹操 </font><br>
东临碣石，以观沧海。<br>
水何澹澹，山岛竦峙。<br>
树木丛生，百草丰茂。<br>
秋风萧瑟，洪波涌起。<br>
日月之行，若出其中；<br>
星汉灿烂，若出其里。<br>
幸甚至哉，歌以咏志。<br>
<font color=#333333 size=5em> 2.短歌行 </font><br>
<font color=#FF0033> 两汉：曹操 </font><br>
对酒当歌，人生几何！譬如朝露，去日苦多。<br>
慨当以慷，忧思难忘。何以解忧？唯有杜康。<br>
青青子衿，悠悠我心。但为君故，沉吟至今。<br>
呦呦鹿鸣，食野之苹。我有嘉宾，鼓瑟吹笙。<br>
明明如月，何时可掇？忧从中来，不可断绝。<br>
越陌度阡，枉用相存。契阔谈讌，心念旧恩。(谈讌 一作：谈宴)<br>
月明星稀，乌鹊南飞。绕树三匝，何枝可依？<br>
山不厌高，水不厌深。周公吐哺，天下归心。(水 一作：海)<br>
<font color=#333333 size=5em> 3.出师表 / 前出师表 </font><br>
<font color=#FF0033> 两汉：诸葛亮 </font><br>
先帝创业未半而中道崩殂，今天下三分，益州疲弊，此诚危急存亡之秋也。然侍卫之臣不懈于内，忠志之士忘身于外者，盖追先帝之殊遇，欲报之于陛下也。诚宜开张圣听，以光先帝遗德，恢弘志士之气，不宜妄自菲薄，引喻失义，以塞忠谏之路也。<br>
宫中府中，俱为一体；陟罚臧否，不宜异同。若有作奸犯科及为忠善者，宜付有司论其刑赏，以昭陛下平明之理；不宜偏私，使内外异法也。<br>
侍中、侍郎郭攸之、费祎、董允等，此皆良实，志虑忠纯，是以先帝简拔以遗陛下：愚以为宫中之事，事无大小，悉以咨之，然后施行，必能裨补阙漏，有所广益。<br>
将军向宠，性行淑均，晓畅军事，试用于昔日，先帝称之曰“能”，是以众议举宠为督：愚以为营中之事，悉以咨之，必能使行阵和睦，优劣得所。<br>
亲贤臣，远小人，此先汉所以兴隆也；亲小人，远贤臣，此后汉所以倾颓也。先帝在时，每与臣论此事，未尝不叹息痛恨于桓、灵也。侍中、尚书、长史、参军，此悉贞良死节之臣，愿陛下亲之、信之，则汉室之隆，可计日而待也。<br>
臣本布衣，躬耕于南阳，苟全性命于乱世，不求闻达于诸侯。先帝不以臣卑鄙，猥自枉屈，三顾臣于草庐之中，咨臣以当世之事，由是感激，遂许先帝以驱驰。后值倾覆，受任于败军之际，奉命于危难之间：尔来二十有一年矣。<br>
先帝知臣谨慎，故临崩寄臣以大事也。受命以来，夙夜忧叹，恐托付不效，以伤先帝之明；故五月渡泸，深入不毛。今南方已定，兵甲已足，当奖率三军，北定中原，庶竭驽钝，攘除奸凶，兴复汉室，还于旧都。此臣所以报先帝而忠陛下之职分也。至于斟酌损益，进尽忠言，则攸之、祎、允之任也。<br>
愿陛下托臣以讨贼兴复之效，不效，则治臣之罪，以告先帝之灵。若无兴德之言，则责攸之、祎、允等之慢，以彰其咎；陛下亦宜自谋，以咨诹善道，察纳雅言，深追先帝遗诏。臣不胜受恩感激。<br>
今当远离，临表涕零，不知所言。<br>
<font color=#333333 size=5em> 4.七步诗 </font><br>
<font color=#FF0033> 两汉：曹植 </font><br>
煮豆燃豆萁，豆在釜中泣。<br>
本是同根生，相煎何太急？（版本一）<br>
煮豆持作羹，漉菽以为汁。(菽 一作：豉)<br>
萁在釜下燃，豆在釜中泣。<br>
本自同根生，相煎何太急？（版本二）<br>
<font color=#333333 size=5em> 5.龟虽寿 </font><br>
<font color=#FF0033> 两汉：曹操 </font><br>
神龟虽寿，犹有竟时。<br>
腾蛇乘雾，终为土灰。(腾 一作：螣)<br>
老骥伏枥，志在千里。<br>
烈士暮年，壮心不已。<br>
盈缩之期，不但在天；<br>
养怡之福，可得永年。<br>
幸甚至哉，歌以咏志。<br>
<font color=#333333 size=5em> 6.长歌行 </font><br>
<font color=#FF0033> 两汉：佚名 </font><br>
青青园中葵，朝露待日晞。<br>
阳春布德泽，万物生光辉。<br>
常恐秋节至，焜黄华叶衰。<br>
百川东到海，何时复西归？<br>
少壮不努力，老大徒伤悲！<br>
<font color=#333333 size=5em> 7.邹忌讽齐王纳谏 </font><br>
<font color=#FF0033> 两汉：刘向 撰 </font><br>
邹忌修八尺有余，而形貌昳丽。朝服衣冠，窥镜，谓其妻曰：“我孰与城北徐公美？”其妻曰：“君美甚，徐公何能及君也！”城北徐公，齐国之美丽者也。忌不自信，而复问其妾曰：“吾孰与徐公美？”妾曰：“徐公何能及君也！”旦日，客从外来，与坐谈，问之客曰：“吾与徐公孰美？”客曰：“徐公不若君之美也。”明日徐公来，孰视之，自以为不如；窥镜而自视，又弗如远甚。暮寝而思之，曰：“吾妻之美我者，私我也；妾之美我者，畏我也；客之美我者，欲有求于我也。”<br>
于是入朝见威王，曰：“臣诚知不如徐公美。臣之妻私臣，臣之妾畏臣，臣之客欲有求于臣，皆以美于徐公。今齐地方千里，百二十城，宫妇左右莫不私王，朝廷之臣莫不畏王，四境之内莫不有求于王：由此观之，王之蔽甚矣。”<br>
王曰：“善。”乃下令：“群臣吏民能面刺寡人之过者，受上赏；上书谏寡人者，受中赏；能谤讥于市朝，闻寡人之耳者，受下赏。”令初下，群臣进谏，门庭若市；数月之后，时时而间进；期年之后，虽欲言，无可进者。燕、赵、韩、魏闻之，皆朝于齐.此所谓战胜于朝廷。(谤讥 一作：谤议)<br>
<font color=#333333 size=5em> 8.诫子书 </font><br>
<font color=#FF0033> 两汉：诸葛亮 </font><br>
夫君子之行，静以修身，俭以养德。非淡泊无以明志，非宁静无以致远。夫学须静也，才须学也。非学无以广才，非志无以成学。淫慢则不能励精，险躁则不能冶性。年与时驰，意与日去，遂成枯落，多不接世，悲守穷庐，将复何及！ (淡泊 一作：澹泊；淫慢 一作：慆慢)<br>
<font color=#333333 size=5em> 9.凤求凰 </font><br>
<font color=#FF0033> 两汉：司马相如 </font><br>
其一：【琴曲出自王实甫《西厢记》】<br>
有美一人兮，见之不忘。（有美人兮，见之不忘。）<br>
一日不见兮，思之如狂。<br>
凤飞翱翔兮，四海求凰。<br>
无奈佳人兮，不在东墙。<br>
将琴代语兮，聊写衷肠。<br>
何时见许兮，慰我彷徨。<br>
愿言配德兮，携手相将。<br>
不得於飞兮，使我沦亡。<br>
其二：<br>
凤兮凤兮归故乡，遨游四海求其凰。<br>
时未遇兮无所将，何悟今兮升斯堂！<br>
有艳淑女在闺房，室迩人遐毒我肠。<br>
何缘交颈为鸳鸯，胡颉颃兮共翱翔！<br>
凰兮凰兮从我栖，得托孳尾永为妃。<br>
交情通意心和谐，中夜相从知者谁？<br>
双翼俱起翻高飞，无感我思使余悲。<br>
<font color=#333333 size=5em> 10.塞翁失马 </font><br>
<font color=#FF0033> 两汉：刘安 </font><br>
近塞上之人，有善术者，马无故亡而入胡。人皆吊之，其父曰：“此何遽不为福乎？”居数月，其马将胡骏马而归。人皆贺之，其父曰：“此何遽不能为祸乎？”家富良马，其子好骑，堕而折其髀。人皆吊之，其父曰：“此何遽不为福乎？”居一年，胡人大入塞，丁壮者引弦而战。近塞之人，死者十九。此独以跛之故，父子相保。<br>
<font color=#333333 size=5em> 11.垓下歌 </font><br>
<font color=#FF0033> 两汉：项羽 </font><br>
力拔山兮气盖世。时不利兮骓不逝。<br>
骓不逝兮可奈何！虞兮虞兮奈若何！<br>
<font color=#333333 size=5em> 12.十五从军征 </font><br>
<font color=#FF0033> 两汉：佚名 </font><br>
十五从军征，八十始得归。<br>
道逢乡里人：“家中有阿谁？”<br>
“遥看是君家，松柏冢累累。”(遥看 一作：遥望)<br>
兔从狗窦入，雉从梁上飞。<br>
中庭生旅谷，井上生旅葵。<br>
舂谷持作饭，采葵持作羹。<br>
羹饭一时熟，不知贻阿谁？<br>
出门东向看，泪落沾我衣。<br>
<font color=#333333 size=5em> 13.大风歌 </font><br>
<font color=#FF0033> 两汉：刘邦 </font><br>
大风起兮云飞扬，<br>
威加海内兮归故乡，<br>
安得猛士兮守四方！<br>
<font color=#333333 size=5em> 14.江南 </font><br>
<font color=#FF0033> 两汉：佚名 </font><br>
江南可采莲，莲叶何田田，鱼戏莲叶间。<br>
鱼戏莲叶东，鱼戏莲叶西，鱼戏莲叶南，鱼戏莲叶北。<br>
<font color=#333333 size=5em> 15.白头吟 </font><br>
<font color=#FF0033> 两汉：卓文君 </font><br>
皑如山上雪，皎若云间月。<br>
闻君有两意，故来相决绝。<br>
今日斗酒会，明旦沟水头。<br>
躞蹀御沟上，沟水东西流。<br>
凄凄复凄凄，嫁娶不须啼。<br>
愿得一心人，白头不相离。(一心人 一作：一人心；白头 一作：白首)<br>
竹竿何袅袅，鱼尾何簁簁！<br>
男儿重意气，何用钱刀为！<br>
<font color=#333333 size=5em> 16.迢迢牵牛星 </font><br>
<font color=#FF0033> 两汉：佚名 </font><br>
迢迢牵牛星，皎皎河汉女。<br>
纤纤擢素手，札札弄机杼。<br>
终日不成章，泣涕零如雨。<br>
河汉清且浅，相去复几许！<br>
盈盈一水间，脉脉不得语。<br>
<font color=#333333 size=5em> 17.陈涉世家 </font><br>
<font color=#FF0033> 两汉：司马迁 </font><br>
陈胜者，阳城人也，字涉。吴广者，阳夏人也，字叔。陈涉少时，尝与人佣耕，辍耕之垄上，怅恨久之，曰：“苟富贵，无相忘。”佣者笑而应曰：“若为佣耕，何富贵也？”陈涉太息曰：“嗟乎！燕雀安知鸿鹄之志哉！”<br>
二世元年七月，发闾左谪戍渔阳，九百人屯大泽乡。陈胜﹑吴广皆次当行，为屯长。会天大雨，道不通，度已失期。失期，法皆斩。陈胜﹑吴广乃谋曰：“今亡亦死，举大计亦死；等死，死国可乎？”陈胜曰：“天下苦秦久矣。吾闻二世少子也，不当立，当立者乃公子扶苏。扶苏以数谏故，上使外将兵。今或闻无罪，二世杀之。百姓多闻其贤，未知其死也。项燕为楚将，数有功，爱士卒，楚人怜之。或以为死，或以为亡。今诚以吾众诈自称公子扶苏﹑项燕，为天下唱，宜多应者。”吴广以为然。乃行卜。卜者知其指意，曰：“足下事皆成，有功。然足下卜之鬼乎！”陈胜﹑吴广喜，念鬼，曰：“此教我先威众耳。”乃丹书帛曰“陈胜王”，置人所罾鱼腹中。卒买鱼烹食，得鱼腹中书，固以怪之矣。又间令吴广之次所旁丛祠中，夜篝火，狐鸣呼曰：“大楚兴，陈胜王。”卒皆夜惊恐。旦日，卒中往往语，皆指目陈胜。<br>
吴广素爱人，士卒多为用者。将尉醉，广故数言欲亡，忿恚尉，令辱之，以激怒其众。尉果笞广。尉剑挺，广起，夺而杀尉。陈胜佐之，并杀两尉。召令徒属曰：“公等遇雨，皆已失期，失期当斩。藉第令毋斩，而戍死者固十六七。且壮士不死即已，死即举大名耳，王侯将相宁nìng有种乎！”徒属皆曰：“敬受命。”乃诈称公子扶苏﹑项燕，从民欲也。袒右，称大楚。为坛而盟，祭以尉首。陈胜自立为将军，吴广为都尉。攻大泽乡，收而攻蕲qí。蕲下，乃令符离人葛婴将兵徇蕲以东。攻铚、酂、苦、柘、谯皆下之。行收兵。比至陈，车六七百乘，骑千余，卒数万人。攻陈，陈守令皆不在，独守丞与战谯门中。弗胜，守丞死，乃入据陈。数日，号令召三老﹑豪杰与皆来会计事。三老﹑豪杰皆曰：“将军身被坚执锐，伐无道，诛暴秦，复立楚国之社稷jì，功宜为王。”陈涉乃立为王，号为张楚。当此时，诸郡县苦秦吏者，皆刑其长吏，杀之以应陈涉。乃以吴叔为假王，监诸将以西击荥阳。令陈人武臣、张耳、陈馀徇赵地，令汝阴人邓宗徇九江郡。当此时，楚兵数千人为聚者，不可胜数。<br>
葛婴至东城，立襄强为楚王。婴后闻陈王已立，因杀襄强，还报。至陈，陈王诛杀葛婴。陈王令魏人周市北徇魏地。吴广围荥阳。李由为三川守，守荥阳，吴叔弗能下。陈王征国之豪杰与计，以上蔡人房君蔡赐为上柱国。<br>
周文，陈之贤人也，尝为项燕军视日，事春申君，自言习兵，陈王与之将军印，西击秦。行收兵至关，车千乘，卒数十万，至戏，军焉。秦令少府章邯免郦山徒﹑人奴产子生，悉发以击楚大军，尽败之。周文败，走出关，止次曹阳二三月。章邯追败之，复走次渑池十余日。章邯击，大破之。周文自刭，军遂不战。<br>
武臣到邯郸，自立为赵王，陈馀为大将军，张耳、召骚为左右丞相。陈王怒，捕系武臣等家室，欲诛之。柱国曰：“秦未亡而诛赵王将相家属，此生一秦也。不如因而立之。”陈王乃遣使者贺赵，而徙系武臣等家属宫中，而封耳子张敖为成都君，趣赵兵，亟入关。赵王将相相与谋曰：“王王赵，非楚意也。楚已诛秦，必加兵於赵。计莫如毋西兵，使使北徇燕地以自广也。赵南据大河，北有燕、代，楚虽胜秦，不敢制赵。若楚不胜秦，必重赵。赵乘秦之弊，可以得志于天下。”赵王以为然，因不西兵，而遣故上谷卒史韩广将兵北徇燕地。<br>
燕故贵人豪杰谓韩广曰：“楚已立王，赵又已立王。燕虽小，亦万乘之国也，原将军立为燕王。”韩广曰：“广母在赵，不可。”燕人曰：“赵方西忧秦，南忧楚，其力不能禁我。且以楚之彊，不敢害赵王将相之家，赵独安敢害将军之家！”韩广以为然，乃自立为燕王。居数月，赵奉燕王母及家属归之燕。<br>
当此之时，诸将之徇地者，不可胜数。周市北徇地至狄，狄人田儋杀狄令，自立为齐王，以齐反击周市。市军散，还至魏地，欲立魏后故宁陵君咎为魏王。时咎在陈王所，不得之魏。魏地已定，欲相与立周市为魏王，周市不肯。使者五反，陈王乃立宁陵君咎为魏王，遣之国。周市卒为相。<br>
将军田臧等相与谋曰：“周章军已破矣，秦兵旦暮至，我围荥阳城弗能下，秦军至，必大败。不如少遗兵，足以守荥阳，悉精兵迎秦军。今假王骄，不知兵权，不可与计，非诛之，事恐败。”因相与矫王令以诛吴叔，献其首于陈王。陈王使使赐田臧楚令尹印，使为上将。田臧乃使诸将李归等守荥阳城，自以精兵西迎秦军于敖仓。与战，田臧死，军破。章邯进兵击李归等荥阳下，破之，李归等死。<br>
阳城人邓说将兵居郯，章邯别将击破之，邓说军散走陈。铚人伍徐将兵居许，章邯击破之，伍徐军皆散走陈。陈王诛邓说。<br>
陈王初立时，陵人秦嘉﹑铚人董譄﹑符离人朱鸡石﹑取虑人郑布﹑徐人丁疾等皆特起，将兵围东海守庆于郯。陈王闻，乃使武平君畔为将军，监郯下军。秦嘉不受命，嘉自立为大司马，恶属武平君。告军吏曰：“武平君年少，不知兵事，勿听！”因矫以王命杀武平君畔。<br>
章邯已破伍徐，击陈，柱国房君死。章邯又进兵击陈西张贺军。陈王出监战，军破，张贺死。<br>
腊月，陈王之汝阴，还至下城父，其御庄贾杀以降秦。陈胜葬砀，谥曰隐王。<br>
陈王故涓人将军吕臣为仓头军，起新阳，攻陈下之，杀庄贾，复以陈为楚。<br>
初，陈王至陈，令铚人宋留将兵定南阳，入武关。留已徇南阳，闻陈王死，南阳复为秦。宋留不能入武关，乃东至新蔡，遇秦军，宋留以军降秦。秦传留至咸阳，车裂留以徇。<br>
秦嘉等闻陈王军破出走，乃立景驹为楚王，引兵之方与，欲击秦军定陶下。使公孙庆使齐王，欲与并力俱进。齐王曰：“闻陈王战败，不知其死生，楚安得不请而立王！”公孙庆曰：“齐不请楚而立王，楚何故请齐而立王！且楚首事，当令于天下。”田儋诛杀公孙庆。<br>
秦左右校复攻陈，下之。吕将军走，收兵复聚。鄱盗当阳君黥布之兵相收，复击秦左右校，破之青波，复以陈为楚。会项梁立怀王孙心为楚王。<br>
陈胜王凡六月。已为王，王陈。其故人尝与佣耕者闻之，之陈，扣宫门曰：“吾欲见涉。”宫门令欲缚之。自辩数，乃置，不肯为通。陈王出，遮道而呼涉。陈王闻之，乃召见，载与俱归。入宫，见殿屋帷帐，客曰：“夥颐！涉之为王沉沉者！”楚人谓多为伙，故天下传之，夥涉为王，由陈涉始。客出入愈益发舒，言陈王故情。或说陈王曰：“客愚无知，颛妄言，轻威。”陈王斩之。诸陈王故人皆自引去，由是无亲陈王者。陈王以朱房为中正，胡武为司过，主司群臣。诸将徇地，至，令之不是者，系而罪之，以苛察为忠。其所不善者，弗下吏，辄自治之。陈王信用之。诸将以其故不亲附，此其所以败也。<br>
陈胜虽已死，其所置遣侯王将相竟亡秦，由涉首事也。高祖时为陈涉置守頉三十家砀，至今血食。<br>
褚先生曰：地形险阻，所以为固也；兵革刑法，所以为治也。犹未足恃也。夫先王以仁义为本，而以固塞文法为枝叶，岂不然哉！吾闻贾生之称曰：<br>
“秦孝公据肴函之固，拥雍州之地，君臣固守，以窥周室，有席卷天下、包举宇内、囊括四海之意，并吞八荒之心。当是时也，商君佐之，内立法度，务耕织，修守战之具；外连衡而斗诸侯。于是秦人拱手而取西河之外。<br>
“孝公既没，惠文、武、昭襄蒙故业因遗策，南取汉中，西举巴蜀，东割膏腴之地，收要害之郡。诸侯恐惧，会盟而谋弱秦，不爱珍器、重宝、肥饶之地，以致天下之士，合从缔交，相与为一。当此之时，齐有孟尝，赵有平原，楚有春申，魏有信陵。此四君者，皆明智而忠信，宽厚而爱人，尊贤而重士，约从离横，兼韩、魏、燕、赵、宋、卫、中山之众。于是六国之士，有宁越、徐尚、苏秦、杜赫之属为之谋，齐明、周最、陈轸、召滑、楼缓、翟景、苏厉、乐毅之徒通其意，吴起、孙膑、带佗、倪良、王廖、田忌、廉颇、赵奢之伦制其兵。尝以十倍之地，百万之众，叩关而攻秦。秦人开关而延敌，九国之师逡巡遁逃而不敢进。秦无亡矢遗镞之费，而天下诸侯已困矣。于是从散约解，争割地以赂秦。秦有余力而制其弊，追亡逐北，伏尸百万，流血飘橹。因利乘便，宰割天下，分裂河山。强国请服，弱国入朝。<br>
“施及孝文王、庄襄王，享国之日浅，国家无事。<br>
“及至始皇，奋六世之余烈，振长策而御宇内，吞二周而亡诸侯，履至尊而制六合，执敲朴以鞭笞天下，威振四海。南取百越之地，以为桂林、象郡。百越之君，俯首系颈，委命下吏。乃使蒙恬北筑长城而守藩篱，却匈奴七百余里。胡人不敢南下而牧马，士不敢弯弓而报怨。于是废先王之道，燔百家之言，以愚黔首；隳名城，杀豪俊，收天下之兵聚之咸阳，销锋鍉，铸以为金人十二，以弱天下之民。然后践华为城，因河为池，据亿丈之城、临不测之溪以为固。良将劲驽，守要害之处；信臣精卒，陈利兵而谁何。天下已定，始皇之心，自以为关中之固，金城千里，子孙帝王万世之业也。<br>
“始皇既没，余威震于殊俗。 然陈涉瓮牖绳枢之子，氓隶之人，而迁徙之徒也；材能不及中人，非有仲尼、墨翟之贤，陶朱、猗顿之富。蹑足行伍之间，倔起阡陌之中，率罢散之卒，将数百之众，转而攻秦，斩木为兵，揭竿为旗，天下云集而响应，赢粮而景从。山东豪俊遂并起而亡秦族矣。<br>
“且夫天下非小弱也，雍州之地，肴函之固，自若也；陈涉之位，非尊于齐、楚、燕、赵、韩、魏、宋、卫、中山之君也；锄耰棘矜，不铦于钩戟长铩也；适戍之众，非抗于九国之师也；深谋远虑，行军用兵之道，非及向时之士也。然而成败异变，功业相反。试使山东之国与陈涉度长絜大，比权量力，则不可同年而语矣。然秦以区区之地，致万乘之势，序八州而朝同列，百有余年矣。然后以六合为家，肴函为宫。一夫作难而七庙隳，身死人手，为天下笑者，何也？仁义不施而攻守之势异也。”<br>
【索隐述赞】天下匈匈，海内乏主，掎鹿争捷，瞻乌爰处。陈胜首事，厥号张楚。鬼怪是凭，鸿鹄自许。葛婴东下，周文西拒。始亲朱房，又任胡武。伙颐见杀，腹心不与。庄贾何人，反噬城父！<br>
<font color=#333333 size=5em> 18.上邪 </font><br>
<font color=#FF0033> 两汉：佚名 </font><br>
上邪，我欲与君相知，长命无绝衰。<br>
山无陵，江水为竭。冬雷震震，夏雨雪。天地合，乃敢与君绝。<br>
<font color=#333333 size=5em> 19.孔雀东南飞 / 古诗为焦仲卿妻作 </font><br>
<font color=#FF0033> 两汉：佚名 </font><br>
汉末建安中，庐江府小吏焦仲卿妻刘氏，为仲卿母所遣，自誓不嫁。其家逼之，乃投水而死。仲卿闻之，亦自缢于庭树。时人伤之，为诗云尔。<br>
孔雀东南飞，五里一徘徊。<br>
“十三能织素，十四学裁衣。十五弹箜篌，十六诵诗书。十七为君妇，心中常苦悲。君既为府吏，守节情不移。贱妾留空房，相见常日稀。鸡鸣入机织，夜夜不得息。三日断五匹，大人故嫌迟。非为织作迟，君家妇难为！妾不堪驱使，徒留无所施。便可白公姥，及时相遣归。”<br>
府吏得闻之，堂上启阿母：“儿已薄禄相，幸复得此妇。结发同枕席，黄泉共为友。共事二三年，始尔未为久。女行无偏斜，何意致不厚。”<br>
阿母谓府吏：“何乃太区区！此妇无礼节，举动自专由。吾意久怀忿，汝岂得自由！东家有贤女，自名秦罗敷。可怜体无比，阿母为汝求。便可速遣之，遣去慎莫留！”<br>
府吏长跪告：“伏惟启阿母。今若遣此妇，终老不复取！”<br>
阿母得闻之，槌床便大怒：“小子无所畏，何敢助妇语！吾已失恩义，会不相从许！”<br>
府吏默无声，再拜还入户。举言谓新妇，哽咽不能语：“我自不驱卿，逼迫有阿母。卿但暂还家，吾今且报府。不久当归还，还必相迎取。以此下心意，慎勿违吾语。”<br>
新妇谓府吏：“勿复重纷纭。往昔初阳岁，谢家来贵门。奉事循公姥，进止敢自专？昼夜勤作息，伶俜萦苦辛。谓言无罪过，供养卒大恩；仍更被驱遣，何言复来还！妾有绣腰襦，葳蕤自生光；红罗复斗帐，四角垂香囊；箱帘六七十，绿碧青丝绳，物物各自异，种种在其中。人贱物亦鄙，不足迎后人，留待作遗施，于今无会因。时时为安慰，久久莫相忘！”<br>
鸡鸣外欲曙，新妇起严妆。著我绣夹裙，事事四五通。足下蹑丝履，头上玳瑁光。腰若流纨素，耳著明月珰。指如削葱根，口如含朱丹。纤纤作细步，精妙世无双。<br>
上堂拜阿母，阿母怒不止。“昔作女儿时，生小出野里。本自无教训，兼愧贵家子。受母钱帛多，不堪母驱使。今日还家去，念母劳家里。”却与小姑别，泪落连珠子。“新妇初来时，小姑始扶床；今日被驱遣，小姑如我长。勤心养公姥，好自相扶将。初七及下九，嬉戏莫相忘。”出门登车去，涕落百余行。<br>
府吏马在前，新妇车在后。隐隐何甸甸，俱会大道口。下马入车中，低头共耳语：“誓不相隔卿，且暂还家去。吾今且赴府，不久当还归。誓天不相负！”<br>
新妇谓府吏：“感君区区怀！君既若见录，不久望君来。君当作磐石，妾当作蒲苇。蒲苇纫如丝，磐石无转移。我有亲父兄，性行暴如雷，恐不任我意，逆以煎我怀。”举手长劳劳，二情同依依 。<br>
入门上家堂，进退无颜仪。阿母大拊掌，不图子自归：“十三教汝织，十四能裁衣，十五弹箜篌，十六知礼仪，十七遣汝嫁，谓言无誓违。汝今何罪过，不迎而自归？”兰芝惭阿母：“儿实无罪过。”阿母大悲摧。<br>
还家十余日，县令遣媒来。云有第三郎，窈窕世无双。年始十八九，便言多令才。<br>
阿母谓阿女：“汝可去应之。”<br>
阿女含泪答：“兰芝初还时，府吏见丁宁，结誓不别离。今日违情义，恐此事非奇。自可断来信，徐徐更谓之。”<br>
阿母白媒人：“贫贱有此女，始适还家门。不堪吏人妇，岂合令郎君？幸可广问讯，不得便相许。”<br>
媒人去数日，寻遣丞请还，说有兰家女，承籍有宦官。云有第五郎，娇逸未有婚。遣丞为媒人，主簿通语言。直说太守家，有此令郎君，既欲结大义，故遣来贵门。<br>
阿母谢媒人：“女子先有誓，老姥岂敢言！”<br>
阿兄得闻之，怅然心中烦。举言谓阿妹：“作计何不量！先嫁得府吏，后嫁得郎君。否泰如天地，足以荣汝身。不嫁义郎体，其往欲何云？”<br>
兰芝仰头答：“理实如兄言。谢家事夫婿，中道还兄门。处分适兄意，那得自任专！虽与府吏要，渠会永无缘。登即相许和，便可作婚姻。”<br>
媒人下床去。诺诺复尔尔。还部白府君：“下官奉使命，言谈大有缘。”府君得闻之，心中大欢喜。视历复开书，便利此月内，六合正相应。良吉三十日，今已二十七，卿可去成婚。交语速装束，络绎如浮云。青雀白鹄舫，四角龙子幡。婀娜随风转，金车玉作轮。踯躅青骢马，流苏金镂鞍。赍钱三百万，皆用青丝穿。杂彩三百匹，交广市鲑珍。从人四五百，郁郁登郡门。<br>
阿母谓阿女：“适得府君书，明日来迎汝。何不作衣裳？莫令事不举！”<br>
阿女默无声，手巾掩口啼，泪落便如泻。移我琉璃榻，出置前窗下。左手持刀尺，右手执绫罗。朝成绣夹裙，晚成单罗衫。晻晻日欲暝，愁思出门啼。<br>
府吏闻此变，因求假暂归。未至二三里，摧藏马悲哀。新妇识马声，蹑履相逢迎。怅然遥相望，知是故人来。举手拍马鞍，嗟叹使心伤：“自君别我后，人事不可量。果不如先愿，又非君所详。我有亲父母，逼迫兼弟兄。以我应他人，君还何所望！”<br>
府吏谓新妇：“贺卿得高迁！磐石方且厚，可以卒千年；蒲苇一时纫，便作旦夕间。卿当日胜贵，吾独向黄泉！”<br>
新妇谓府吏：“何意出此言！同是被逼迫，君尔妾亦然。黄泉下相见，勿违今日言！”执手分道去，各各还家门。生人作死别，恨恨那可论？念与世间辞，千万不复全！<br>
府吏还家去，上堂拜阿母：“今日大风寒，寒风摧树木，严霜结庭兰。儿今日冥冥，令母在后单。故作不良计，勿复怨鬼神！命如南山石，四体康且直！”<br>
阿母得闻之，零泪应声落：“汝是大家子，仕宦于台阁。慎勿为妇死，贵贱情何薄！东家有贤女，窈窕艳城郭，阿母为汝求，便复在旦夕。”<br>
府吏再拜还，长叹空房中，作计乃尔立。转头向户里，渐见愁煎迫。<br>
其日牛马嘶，新妇入青庐。奄奄黄昏后，寂寂人定初。我命绝今日，魂去尸长留！揽裙脱丝履，举身赴清池。<br>
府吏闻此事，心知长别离。徘徊庭树下，自挂东南枝。<br>
两家求合葬，合葬华山傍。东西植松柏，左右种梧桐。枝枝相覆盖，叶叶相交通。中有双飞鸟，自名为鸳鸯。仰头相向鸣，夜夜达五更。行人驻足听，寡妇起彷徨。多谢后世人，戒之慎勿忘。<br>
<font color=#333333 size=5em> 20.李延年歌 </font><br>
<font color=#FF0033> 两汉：李延年 </font><br>
北方有佳人，绝世而独立。<br>
一顾倾人城，再顾倾人国。<br>
宁不知倾城与倾国？佳人难再得。<br>
<font color=#333333 size=5em> 21.叶公好龙 </font><br>
<font color=#FF0033> 两汉：刘向 </font><br>
叶公子高好龙，钩以写龙，凿以写龙，屋室雕文以写龙。于是天龙闻而下之，窥头于牖，施尾于堂。 叶公见之，弃而还走，失其魂魄，五色无主。是叶公非好龙也，好夫似龙而非龙者也。<br>
<font color=#333333 size=5em> 22.荆轲刺秦王 </font><br>
<font color=#FF0033> 两汉：刘向 编 </font><br>
秦将王翦破赵，虏赵王，尽收其地，进兵北略地，至燕南界。<br>
太子丹恐惧，乃请荆卿曰：“秦兵旦暮渡易水，则虽欲长侍足下，岂可得哉？”荆卿曰：“微太子言，臣愿得谒之。今行而无信，则秦未可亲也。夫今樊将军，秦王购之金千斤，邑万家。诚能得樊将军首，与燕督亢之地图，献秦王，秦王必说见臣，臣乃得有以报太子。”太子曰：“樊将军以穷困来归丹，丹不忍以己之私，而伤长者之意，愿足下更虑之！”<br>
荆轲知太子不忍，乃遂私见樊於期，曰：“秦之遇将军，可谓深矣。父母宗族，皆为戮没。今闻购樊将军之首，金千斤，邑万家，将奈何？”樊将军仰天太息流涕曰：“吾每念，常痛于骨髓，顾计不知所出耳！”轲曰：“今有一言，可以解燕国之患，而报将军之仇者，何如？”於期乃前曰：“为之奈何？”荆轲曰：“愿得将军之首以献秦，秦王必喜而善见臣。臣左手把其袖，而右手揕其胸，然则将军之仇报，而燕国见陵之耻除矣。将军岂有意乎？”樊於期偏袒扼腕而进曰：“此臣之日夜切齿拊心也，乃今得闻教！”遂自刎。<br>
太子闻之，驰往，伏尸而哭，极哀。既已，不可奈何，乃遂盛樊於期之首，函封之。<br>
于是太子预求天下之利匕首，得赵人徐夫人之匕首，取之百金，使工以药 淬之。以试人，血濡缕,人无不立死者。乃为装遣荆轲。<br>
燕国有勇士秦武阳，年十二，杀人，人不敢与忤视。乃令秦武阳为副。(秦武阳 一作：秦舞阳)<br>
荆轲有所待，欲与俱，其人居远未来，而为留待。<br>
顷之未发，太子迟之。疑其有改悔，乃复请之曰：“日以尽矣，荆卿岂无意哉？丹请先遣秦武阳！”荆轲怒， 叱太子曰：“今日往而不反者，竖子也！今提一匕首入不测之强秦，仆所以留者，待吾客与俱。今太子迟之，请辞决矣！”遂发。<br>
太子及宾客知其事者，皆白衣冠以送之。至易水上，既祖，取道。高渐离击筑，荆轲和而歌，为变徵之声，士皆垂泪涕泣。又前而为歌曰：“风萧萧兮易水寒，壮士一去兮不复还！”复为慷慨羽声，士皆瞋目，发尽上指冠。于是荆轲遂就车而去，终已不顾。<br>
既至秦，持千金之资币物，厚遗wèi秦王宠臣中庶子蒙嘉。<br>
嘉为先言于秦王曰：“燕王诚振怖大王之威，不敢兴兵以拒大王，愿举国为内臣。比诸侯之列，给贡职如郡县，而得奉守先王之宗庙。恐惧不敢自陈，谨斩樊於期头，及献燕之督亢之地图，函封，燕王拜送于庭，使使以闻大王。唯大王命之。”<br>
秦王闻之，大喜。乃朝服，设九宾，见燕使者咸阳宫。<br>
荆轲奉樊於期头函，而秦武阳奉地图匣，以次进。至陛下，秦武阳色变振恐，群臣怪之，荆轲顾笑武阳，前为谢曰：“北蛮夷之鄙人，未尝见天子，故振慑，愿大王少假借之，使毕使于前。”秦王谓轲曰：“起，取武阳所持图！”<br>
轲既取图奉之， 发图，图穷而匕首见。因左手把秦王之袖，而右手持匕首揕之。未至身，秦王惊，自引而起，绝袖。拔剑，剑长，操其室。时恐急，剑坚，故不可立拔。<br>
荆轲逐秦王，秦王还柱而走。群臣惊愕，卒起不意，尽失其度。而秦法，群臣侍殿上者，不得持尺兵；诸郎中执兵，皆陈殿下，非有诏不得上。方急时，不及召下兵，以故荆轲逐秦王，而卒惶急无以击轲，而乃以手共搏之。<br>
是时，侍医夏无且以其所奉药囊提轲。秦王方还柱走，卒惶急不知所为。左右乃曰：“王负剑！王负剑！”遂拔以击荆轲，断其左股。荆轲废，乃引其匕首提秦王，不中，中柱。秦王复击轲，被八创。<br>
轲自知事不就，倚柱而笑，箕踞以骂曰：“事所以不成者，乃欲以生劫之，必得约契以报太子也。”<br>
左右既前，斩荆轲。秦王目眩良久。<br>
<font color=#333333 size=5em> 23.陌上桑 </font><br>
<font color=#FF0033> 两汉：乐府诗集 </font><br>
日出东南隅，照我秦氏楼。秦氏有好女，自名为罗敷。罗敷喜蚕桑，采桑城南隅。青丝为笼系，桂枝为笼钩。头上倭堕髻，耳中明月珠。缃绮为下裙，紫绮为上襦。行者见罗敷，下担捋髭须。少年见罗敷，脱帽著帩头。耕者忘其犁，锄者忘其锄。来归相怨怒，但坐观罗敷。(喜蚕桑 一作：善蚕桑；相怨怒 一作：相怒怨)<br>
使君从南来，五马立踟蹰。使君遣吏往，问是谁家姝？“秦氏有好女，自名为罗敷。”“罗敷年几何？”“二十尚不足，十五颇有余”。使君谢罗敷：“宁可共载不？罗敷前致辞：“使君一何愚！使君自有妇，罗敷自有夫！”<br>
“东方千余骑，夫婿居上头。何用识夫婿？白马从骊驹，青丝系马尾，黄金络马头；腰中鹿卢剑，可值千万余。十五府小吏，二十朝大夫，三十侍中郎，四十专城居。为人洁白皙，鬑鬑颇有须。盈盈公府步，冉冉府中趋。坐中数千人，皆言夫婿殊。”(白晰 一作：白皙)<br>
<font color=#333333 size=5em> 24.过秦论 </font><br>
<font color=#FF0033> 两汉：贾谊 </font><br>
上篇<br>
秦孝公据崤函之固，拥雍州之地，君臣固守以窥周室，有席卷天下，包举宇内，囊括四海之意，并吞八荒之心。当是时也，商君佐之，内立法度，务耕织，修守战之具；外连衡而斗诸侯。于是秦人拱手而取西河之外。<br>
孝公既没，惠文、武、昭襄蒙故业，因遗策，南取汉中，西举巴、蜀，东割膏腴之地，北收要害之郡。诸侯恐惧，会盟而谋弱秦，不爱珍器重宝肥饶之地，以致天下之士，合从缔交，相与为一。当此之时，齐有孟尝，赵有平原，楚有春申，魏有信陵。此四君者，皆明智而忠信，宽厚而爱人，尊贤而重士，约从离衡，兼韩、魏、燕、楚、齐、赵、宋、卫、中山之众。于是六国之士，有宁越、徐尚、苏秦、杜赫之属为之谋，齐明、周最、陈轸、召滑、楼缓、翟景、苏厉、乐毅之徒通其意，吴起、孙膑、带佗、倪良、王廖、田忌、廉颇、赵奢之伦制其兵。尝以十倍之地，百万之众，叩关而攻秦。秦人开关延敌，九国之师，逡巡而不敢进。秦无亡矢遗镞之费，而天下诸侯已困矣。于是从散约败，争割地而赂秦。秦有余力而制其弊，追亡逐北，伏尸百万，流血漂橹。因利乘便，宰割天下，分裂山河。强国请服，弱国入朝。延及孝文王、庄襄王，享国之日浅，国家无事。<br>
及至始皇，奋六世之余烈，振长策而御宇内，吞二周而亡诸侯，履至尊而制六合，执敲扑而鞭笞天下，威振四海。南取百越之地，以为桂林、象郡；百越之君，俯首系颈，委命下吏。乃使蒙恬北筑长城而守藩篱，却匈奴七百余里。胡人不敢南下而牧马，士不敢弯弓而报怨。于是废先王之道，焚百家之言，以愚黔首；隳名城，杀豪杰，收天下之兵，聚之咸阳，销锋镝，铸以为金人十二，以弱天下之民。然后践华为城，因河为池，据亿丈之城，临不测之渊，以为固。良将劲弩守要害之处，信臣精卒陈利兵而谁何。天下已定，始皇之心，自以为关中之固，金城千里，子孙帝王万世之业也。<br>
始皇既没，余威震于殊俗。然陈涉瓮牖绳枢之子，氓隶之人，而迁徙之徒也；才能不及中人，非有仲尼、墨翟之贤，陶朱、猗顿之富；蹑足行伍之间，而倔起阡陌之中，率疲弊之卒，将数百之众，转而攻秦，斩木为兵，揭竿为旗，天下云集响应，赢粮而景从。山东豪俊遂并起而亡秦族矣。<br>
且夫天下非小弱也，雍州之地，崤函之固，自若也。陈涉之位，非尊于齐、楚、燕、赵、韩、魏、宋、卫、中山之君也；锄耰棘矜，非铦于钩戟长铩也；谪戍之众，非抗于九国之师也；深谋远虑，行军用兵之道，非及向时之士也。然而成败异变，功业相反，何也?试使山东之国与陈涉度长絜大，比权量力，则不可同年而语矣。然秦以区区之地，致万乘之势，序八州而朝同列，百有余年矣；然后以六合为家，崤函为宫；一夫作难而七庙隳，身死人手，为天下笑者，何也？仁义不施而攻守之势异也。<br>
中篇<br>
秦灭周祀，并海内，兼诸侯，南面称帝，以养四海。天下之士，斐然向风。若是，何也？曰：近古之无王者久矣。周室卑微，五霸既灭，令不行于天下。是以诸侯力政，强凌弱，众暴寡，兵革不休，士民罢弊。今秦南面而王天下，是上有天子也。既元元之民冀得安其性命，莫不虚心而仰上。当此之时，专威定功，安危之本，在于此矣。<br>
秦王怀贪鄙之心，行自奋之智，不信功臣，不亲士民，废王道而立私爱，焚文书而酷刑法，先诈力而后仁义，以暴虐为天下始。夫兼并者高诈力，安危者贵顺权，此言取与守不同术也。秦离战国而王天下，其道不易，其政不改，是其所以取之守之者无异也。孤独而有之，故其亡可立而待也。借使秦王论上世之事，并殷、周之迹，以制御其政，后虽有淫骄之主，犹未有倾危之患也。故三王之建天下，名号显美，功业长久。<br>
今秦二世立，天下莫不引领而观其政。夫寒者利裋褐，而饥者甘糟糠。天下嚣嚣，新主之资也。此言劳民之易为仁也。向使二世有庸主之行而任忠贤，臣主一心而忧海内之患，缟素而正先帝之过；裂地分民以封功臣之后，建国立君以礼天下；虚囹圄而免刑戮，去收孥污秽之罪，使各反其乡里；发仓廪，散财币，以振孤独穷困之士；轻赋少事，以佐百姓之急；约法省刑，以持其后，使天下之人皆得自新，更节修行，各慎其身；塞万民之望，而以盛德与天下，天下息矣。即四海之内皆欢然各自安乐其处，惟恐有变。虽有狡害之民，无离上之心，则不轨之臣无以饰其智，而暴乱之奸弭矣。<br>
二世不行此术，而重以无道：坏宗庙与民，更始作阿房之宫；繁刑严诛，吏治刻深；赏罚不当，赋敛无度。天下多事，吏不能纪；百姓困穷，而主不收恤。然后奸伪并起，而上下相遁；蒙罪者众，刑戮相望于道，而天下苦之。自群卿以下至于众庶，人怀自危之心，亲处穷苦之实，咸不安其位，故易动也。是以陈涉不用汤、武之贤，不借公侯之尊，奋臂于大泽，而天下响应者，其民危也。<br>
故先王者，见终始不变，知存亡之由。是以牧民之道，务在安之而已矣。下虽有逆行之臣，必无响应之助。故曰：“安民可与为义，而危民易与为非”，此之谓也。贵为天子，富有四海，身在于戮者，正之非也。是二世之过也。<br>
下篇<br>
秦兼诸侯山东三十余郡，脩津关，据险塞，缮甲兵而守之。然陈涉率散乱之众数百，奋臂大呼，不用弓戟之兵，鉏耰白梃，望屋而食，横行天下。秦人阻险不守，关梁不闭，长戟不刺，强弩不射。楚师深入，战于鸿门，曾无藩篱之难。于是山东诸侯并起，豪俊相立。秦使章邯将而东征，章邯因其三军之众，要市于外，以谋其上。群臣之不相信，可见于此矣。子婴立，遂不悟。借使子婴有庸主之材而仅得中佐，山东虽乱，三秦之地可全而有，宗庙之祀宜未绝也。<br>
秦地被山带河以为固，四塞之国也。自缪公以来至于秦王二十余君，常为诸侯雄。此岂世贤哉？其势居然也。且天下尝同心并力攻秦矣，然困于险阻而不能进者，岂勇力智慧不足哉？形不利、势不便也。秦虽小邑，伐并大城，得阨塞而守之。诸侯起于匹夫，以利会，非有素王之行也。其交未亲，其民未附，名曰亡秦，其实利之也。彼见秦阻之难犯，必退师。案土息民以待其弊，收弱扶罢以令大国之君，不患不得意于海内。贵为天子，富有四海，而身为禽者，救败非也。<br>
秦王足己而不问，遂过而不变。二世受之，因而不改，暴虐以重祸。子婴孤立无亲，危弱无辅。三主之惑，终身不悟，亡不亦宜乎？当此时也，也非无深谋远虑知化之士也，然所以不敢尽忠指过者，秦俗多忌讳之禁也，——忠言未卒于口而身糜没矣。故使天下之士倾耳而听，重足而立，阖口而不言。是以三主失道，而忠臣不谏，智士不谋也。天下已乱，奸不上闻，岂不悲哉！先王知壅蔽之伤国也，故置公卿、大夫、士，以饰法设刑而天下治。其强也，禁暴诛乱而天下服；其弱也，王霸征而诸侯从；其削也，内守外附而社稷存。故秦之盛也，繁法严刑而天下震；及其衰也，百姓怨而海内叛矣。故周王序得其道，千余载不绝；秦本末并失，故不能长。由是观之，安危之统相去远矣。<br>
鄙谚曰：“前事之不忘，后事之师也。”是以君子为国，观之上古，验之当世，参之人事，察盛衰之理，审权势之宜，去就有序，变化因时，故旷日长久而社稷安矣。<br>
<font color=#333333 size=5em> 25.孟母三迁 </font><br>
<font color=#FF0033> 两汉：刘向 </font><br>
邹孟轲母，号孟母。其舍近墓。孟子之少时，嬉游为墓间之事。孟母曰：“此非吾所以居处子。”乃去，舍市旁。其嬉游为贾人炫卖之事。孟母又曰：“此非吾所以处吾子也。”复徙居学宫之旁。其嬉游乃设俎豆，揖让进退。孟母曰：“真可以处居子矣。”遂居。及孟子长，学六艺，卒成大儒之名。君子谓孟母善以渐化。<br>
<font color=#333333 size=5em> 26.行行重行行 </font><br>
<font color=#FF0033> 两汉：佚名 </font><br>
行行重行行，与君生别离。<br>
相去万余里，各在天一涯。<br>
道路阻且长，会面安可知？<br>
胡马依北风，越鸟巢南枝。<br>
相去日已远，衣带日已缓。<br>
浮云蔽白日，游子不顾返。<br>
思君令人老，岁月忽已晚。<br>
弃捐勿复道，努力加餐饭。<br>
<font color=#333333 size=5em> 27.秋风辞 </font><br>
<font color=#FF0033> 两汉：刘彻 </font><br>
秋风起兮白云飞，草木黄落兮雁南归。<br>
兰有秀兮菊有芳，怀佳人兮不能忘。<br>
泛楼船兮济汾河，横中流兮扬素波。<br>
箫鼓鸣兮发棹歌，欢乐极兮哀情多。<br>
少壮几时兮奈老何！<br>
<font color=#333333 size=5em> 28.鸿门宴 </font><br>
<font color=#FF0033> 两汉：司马迁 </font><br>
沛公军霸上，未得与项羽相见。沛公左司马曹无伤使人言于项羽曰：“沛公欲王关中，使子婴为相，珍宝尽有之。”项羽大怒曰：“旦日飨士卒，为击破沛公军！”当是时，项羽兵四十万，在新丰鸿门；沛公兵十万，在霸上。范增说项羽曰：“沛公居山东时，贪于财货，好美姬。今入关，财物无所取，妇女无所幸，此其志不在小。吾令人望其气，皆为龙虎，成五彩，此天子气也。急击勿失！”<br>
楚左尹项伯者，项羽季父也，素善留侯张良。张良是时从沛公，项伯乃夜驰之沛公军，私见张良，具告以事，欲呼张良与俱去，曰：“毋从俱死也。”张良曰：“臣为韩王送沛公，沛公今事有急，亡去不义，不可不语。”<br>
良乃入，具告沛公。沛公大惊，曰：“为之奈何？”张良曰：“谁为大王为此计者？”曰：“鲰生说我曰：'距关，毋内诸侯，秦地可尽王也。’故听之。”良曰：“料大王士卒足以当项王乎？”沛公默然，曰：“固不如也。且为之奈何？”张良曰：“请往谓项伯，言沛公不敢背项王也。”沛公曰：“君安与项伯有故？”张良曰：“秦时与臣游，项伯杀人，臣活之；今事有急，故幸来告良。”沛公曰：“孰与君少长？”良曰：“长于臣。”沛公曰：“君为我呼入，吾得兄事之。”张良出，要项伯。项伯即入见沛公。沛公奉卮酒为寿，约为婚姻，曰：“吾入关，秋毫不敢有所近，籍吏民封府库，而待将军。所以遣将守关者，备他盗之出入与非常也。日夜望将军至，岂敢反乎！愿伯具言臣之不敢倍德也。”项伯许诺，谓沛公曰：“旦日不可不蚤自来谢项王。”沛公曰：“诺。”于是项伯复夜去，至军中，具以沛公言报项王，因言曰：“沛公不先破关中，公岂敢入乎？今人有大功而击之，不义也。不如因善遇之。”项王许诺。<br>
沛公旦日从百余骑来见项王，至鸿门，谢曰：“臣与将军戮力而攻秦，将军战河北，臣战河南，然不自意能先入关破秦，得復见将军于此。今者有小人之言，令将军与臣有郤……”项王曰：“此沛公左司马曹无伤言之；不然，籍何以至此。”项王即日因留沛公与饮。项王、项伯东向坐，亚父南向坐。亚父者，范增也。沛公北向坐，张良西向侍。范增数目项王，举所佩玉玦以示之者三，项王默然不应。范增起，出召项庄，谓曰：“君王为人不忍。若入前为寿，寿毕，请以剑舞，因击沛公于坐，杀之。不者，若属皆且为所虏。”庄则入为寿。寿毕，曰：“君王与沛公饮，军中无以为乐，请以剑舞。”项王曰：“诺。”项庄拔剑起舞，项伯亦拔剑起舞，常以身翼蔽沛公，庄不得击。<br>
于是张良至军门见樊哙。樊哙曰：“今日之事何如？”良曰：“甚急！今者项庄拔剑舞，其意常在沛公也。”哙曰：“此迫矣！臣请入，与之同命。”哙即带剑拥盾入军门。交戟之卫士欲止不内，樊哙侧其盾以撞，卫士仆地，哙遂入，披帷西向立，瞋目视项王，头发上指，目眦尽裂。项王按剑而跽曰：“客何为者？”张良曰：“沛公之参乘樊哙者也。”项王曰：“壮士，赐之卮酒。”则与斗卮酒。哙拜谢，起，立而饮之。项王曰：“赐之彘肩。”则与一生彘肩。樊哙覆其盾于地，加彘肩上，拔剑切而啖之。项王曰：“壮士！能復饮乎？”樊哙曰：“臣死且不避，卮酒安足辞！夫秦王有虎狼之心，杀人如不能举，刑人如恐不胜，天下皆叛之。怀王与诸将约曰：'先破秦入咸阳者王之。’今沛公先破秦入咸阳，毫毛不敢有所近，封闭宫室，还军霸上，以待大王来。故遣将守关者，备他盗出入与非常也。劳苦而功高如此，未有封侯之赏，而听细说，欲诛有功之人。此亡秦之续耳，窃为大王不取也！”项王未有以应，曰：“坐。”樊哙从良坐。<br>
坐须臾，沛公起如厕，因招樊哙出。沛公已出，项王使都尉陈平召沛公。沛公曰：“今者出，未辞也，为之奈何？”樊哙曰：“大行不顾细谨，大礼不辞小让。如今人方为刀俎，我为鱼肉，何辞为？”于是遂去。乃令张良留谢。良问曰：“大王来何操？”曰：“我持白璧一双，欲献项王，玉斗一双，欲与亚父。会其怒，不敢献。公为我献之。”张良曰：“谨诺。”当是时，项王军在鸿门下，沛公军在霸上，相去四十里。沛公则置车骑，脱身独骑，与樊哙、夏侯婴、靳强、纪信等四人持剑盾步走，从郦山下，道芷阳间行。沛公谓张良曰：“从此道至吾军，不过二十里耳。度我至军中，公乃入。”<br>
沛公已去，间至军中。张良入谢，曰：“沛公不胜桮杓，不能辞。谨使臣良奉白璧一双，再拜献大王足下，玉斗一双，再拜奉大将军足下。”项王曰：“沛公安在？”良曰：“闻大王有意督过之，脱身独去，已至军矣。”项王则受璧，置之坐上。亚父受玉斗，置之地，拔剑撞而破之，曰：“唉！竖子不足与谋。夺项王天下者，必沛公也。吾属今为之虏矣！”<br>
沛公至军，立诛杀曹无伤。<br>
<font color=#333333 size=5em> 29.画蛇添足 </font><br>
<font color=#FF0033> 两汉：刘向 </font><br>
楚有祠者，赐其舍人卮酒，舍人相谓曰：“数人饮之不足，一人饮之有余。请画地为蛇，先成者饮酒。”<br>
一人蛇先成，引酒且饮之，乃左手持卮，右手画蛇，曰：“吾能为之足。”未成，一人之蛇成，夺其卮曰：“蛇固无足，子安能为之足？”遂饮其酒。为蛇足者，终亡其酒。</p>
<h3 id="font-color-333333-size-5em-30-文侯与虞人期猎-font"><font color=#333333 size=5em> 30.文侯与虞人期猎 </font></h3>
<p><font color=#FF0033> 两汉：刘向 </font><br>
魏文侯与虞人期猎。是日，饮酒乐，天雨。文侯将出，左右曰：“今日饮酒乐，天又雨，公将焉之？”文侯曰：“吾与虞人期猎，虽乐，岂可不一会期哉！”乃往，身自罢之。魏于是乎始强。<br>
<font color=#333333 size=5em> 31.涉江采芙蓉 </font><br>
<font color=#FF0033> 两汉：佚名 </font><br>
涉江采芙蓉，兰泽多芳草。<br>
采之欲遗谁，所思在远道。<br>
还顾望旧乡，长路漫浩浩。<br>
同心而离居，忧伤以终老。<br>
<font color=#333333 size=5em> 32.蒿里行 </font><br>
<font color=#FF0033> 两汉：曹操 </font><br>
关东有义士，兴兵讨群凶。<br>
初期会盟津，乃心在咸阳。<br>
军合力不齐，踌躇而雁行。<br>
势利使人争，嗣还自相戕。<br>
淮南弟称号，刻玺于北方。<br>
铠甲生虮虱，万姓以死亡。<br>
白骨露於野，千里无鸡鸣。<br>
生民百遗一，念之断人肠。<br>
<font color=#333333 size=5em> 33.廉颇蔺相如列传(节选) </font><br>
<font color=#FF0033> 两汉：司马迁 </font><br>
廉颇者，赵之良将也。赵惠文王十六年，廉颇为赵将，伐齐，大破之，取阳晋，拜为上卿，以勇气闻于诸侯。蔺相如者，赵人也，为赵宦者令缪贤舍人。<br>
赵惠文王时，得楚和氏璧。秦昭王闻之，使人遗赵王书，愿以十五城请易璧。赵王与大将军廉颇诸大臣谋：欲予秦，秦城恐不可得，徒见欺；欲勿予，即患秦兵之来。计未定，求人可使报秦者，未得。宦者令缪贤曰：“臣舍人蔺相如可使。”王问：“何以知之？”对曰：“臣尝有罪，窃计欲亡走燕，臣舍人相如止臣，曰：'君何以知燕王？’臣语曰：'臣尝从大王与燕王会境上，燕王私握臣手，曰“愿结友”。以此知之，故欲往。’相如谓臣曰：'夫赵强而燕弱，而君幸于赵王，故燕王欲结于君。今君乃亡赵走燕，燕畏赵，其势必不敢留君，而束君归赵矣。君不如肉袒伏斧质请罪，则幸得脱矣。’臣从其计，大王亦幸赦臣。臣窃以为其人勇士，有智谋，宜可使。”于是王召见，问蔺相如曰：“秦王以十五城请易寡人之璧，可予不？”相如曰：“秦强而赵弱，不可不许。”王曰：“取吾璧，不予我城，奈何？”相如曰：“秦以城求璧而赵不许，曲在赵。赵予璧而秦不予赵城，曲在秦。均之二策，宁许以负秦曲。”王曰：“谁可使者？”相如曰：“王必无人，臣愿奉璧往使。城入赵而璧留秦；城不入，臣请完璧归赵。”赵王于是遂遣相如奉璧西入秦。<br>
秦王坐章台见相如，相如奉璧奏秦王。秦王大喜，传以示美人及左右，左右皆呼万岁。相如视秦王无意偿赵城，乃前曰：“璧有瑕，请指示王。”王授璧，相如因持璧却立，倚柱，怒发上冲冠，谓秦王曰：“大王欲得璧，使人发书至赵王，赵王悉召群臣议，皆曰’秦贪，负其强，以空言求璧，偿城恐不可得’。议不欲予秦璧。臣以为布衣之交尚不相欺，况大国乎！且以一璧之故逆强秦之欢，不可。于是赵王乃斋戒五日，使臣奉璧，拜送书于庭。何者？严大国之威以修敬也。今臣至，大王见臣列观，礼节甚倨；得璧，传之美人，以戏弄臣。臣观大王无意偿赵王城邑，故臣复取璧。大王必欲急臣，臣头今与璧俱碎于柱矣！”相如持其璧睨柱，欲以击柱。秦王恐其破璧，乃辞谢固请，召有司案图，指从此以往十五都予赵。相如度秦王特以诈详为予赵城，实不可得，乃谓秦王曰：“和氏璧，天下所共传宝也，赵王恐，不敢不献。赵王送璧时，斋戒五日，今大王亦宜斋戒五日，设九宾于廷，臣乃敢上璧。”秦王度之，终不可强夺，遂许斋五日，舍相如广成传。相如度秦王虽斋，决负约不偿城，乃使其从者衣褐，怀其璧，从径道亡，归璧于赵。<br>
秦王斋五日后，乃设九宾礼于廷，引赵使者蔺相如。相如至，谓秦王曰：“秦自缪公以来二十馀君，未尝有坚明约束者也。臣诚恐见欺于王而负赵，故令人持璧归，间至赵矣。且秦强而赵弱，大王遣一介之使至赵，赵立奉璧来。今以秦之强而先割十五都予赵，赵岂敢留璧而得罪于大王乎？臣知欺大王之罪当诛，臣请就汤镬，唯大王与群臣孰计议之。”秦王与群臣相视而嘻。左右或欲引相如去，秦王因曰：“今杀相如，终不能得璧也，而绝秦赵之欢，不如因而厚遇之，使归赵，赵王岂以一璧之故欺秦邪！”卒廷见相如，毕礼而归之。<br>
相如既归，赵王以为贤大夫使不辱于诸侯，拜相如为上大夫。秦亦不以城予赵，赵亦终不予秦璧。<br>
其后秦伐赵，拔石城。明年，复攻赵，杀二万人。<br>
秦王使使者告赵王，欲与王为好会于西河外渑池。赵王畏秦，欲毋行。廉颇、蔺相如计曰：“王不行，示赵弱且怯也。”赵王遂行，相如从。廉颇送至境，与王诀曰：“王行，度道里会遇之礼毕，还，不过三十日。三十日不还，则请立太子为王，以绝秦望。”王许之，遂与秦王会渑池。秦王饮酒酣，曰：“寡人窃闻赵王好音，请奏瑟。”赵王鼓瑟。秦御史前书曰“某年月日，秦王与赵王会饮，令赵王鼓瑟”。蔺相如前曰：“赵王窃闻秦王善为秦声，请奏盆缻秦王，以相娱乐。”秦王怒，不许。于是相如前进缻，因跪请秦王。秦王不肯击缻。相如曰：“五步之内，相如请得以颈血溅大王矣！”左右欲刃相如，相如张目叱之，左右皆靡。于是秦王不怿，为一击缻。相如顾召赵御史书曰“某年月日，秦王为赵王击缻”。秦之群臣曰：“请以赵十五城为秦王寿。”蔺相如亦曰：“请以秦之咸阳为赵王寿。”秦王竟酒，终不能加胜于赵。赵亦盛设兵以待秦，秦不敢动。<br>
既罢归国，以相如功大，拜为上卿，位在廉颇之右。廉颇曰：“我为赵将，有攻城野战之大功，而蔺相如徒以口舌为劳，而位居我上，且相如素贱人，吾羞，不忍为之下。”宣言曰：“我见相如，必辱之。”相如闻，不肯与会。相如每朝时，常称病，不欲与廉颇争列。已而相如出，望见廉颇，相如引车避匿。于是舍人相与谏曰：“臣所以去亲戚而事君者，徒慕君之高义也。今君与廉颇同列，廉君宣恶言而君畏匿之，恐惧殊甚，且庸人尚羞之，况于将相乎！臣等不肖，请辞去。”蔺相如固止之，曰：“公之视廉将军孰与秦王？”曰：“不若也。”相如曰：“夫以秦王之威，而相如廷叱之，辱其群臣，相如虽驽，独畏廉将军哉？顾吾念之，强秦之所以不敢加兵于赵者，徒以吾两人在也。今两虎共斗，其势不俱生。吾所以为此者，以先国家之急而后私仇也。”廉颇闻之，肉袒负荆，因宾客至蔺相如门谢罪。曰：“鄙贱之人，不知将军宽之至此也。”卒相与欢，为刎颈之交。<br>
<font color=#333333 size=5em> 34.晏子使楚 </font><br>
<font color=#FF0033> 两汉：刘向 </font><br>
一<br>
晏子使楚。楚人以晏子短，楚人为小门于大门之侧而延晏子。晏子不入，曰：“使狗国者从狗门入，今臣使楚，不当从此门入。”傧者更道，从大门入。见楚王。王曰：“齐无人耶？”晏子对曰：“齐之临淄三百闾，张袂成阴，挥汗成雨，比肩继踵而在，何为无人？”王曰：“然则何为使予？”晏子对曰：“齐命使，各有所主：其贤者使使贤主，不肖者使使不肖主。婴最不肖，故宜使楚矣！”（张袂成阴 一作：张袂成帷）<br>
二<br>
晏子将使楚。楚王闻之，谓左右曰：“晏婴，齐之习辞者也。今方来，吾欲辱之，何以也？”左右对曰：“为其来也，臣请缚一人，过王而行，王曰：'何为者也？’对曰：'齐人也。’王曰：'何坐？’曰：'坐盗。’<br>
三<br>
晏子至，楚王赐晏子酒，酒酣，吏二缚一人诣王。王曰：“缚者曷为者也？”对曰：“齐人也，坐盗。”王视晏子曰：“齐人固善盗乎？”晏子避席对曰：“婴闻之，橘生淮南则为橘，生于淮北则为枳，叶徒相似，其实味不同。所以然者何？水土异也。今民生长于齐不盗，入楚则盗，得无楚之水土使民善盗耶？”王笑曰：“ 圣人非所与熙也，寡人反取病焉。”<br>
<font color=#333333 size=5em> 35.报任少卿书 / 报任安书 </font><br>
<font color=#FF0033> 两汉：司马迁 </font><br>
太史公牛马走司马迁，再拜言。<br>
少卿足下：曩者辱赐书，教以慎于接物，推贤进士为务，意气勤勤恳恳。若望仆不相师，而用流俗人之言，仆非敢如此也。仆虽罢驽，亦尝侧闻长者之遗风矣。顾自以为身残处秽，动而见尤，欲益反损，是以独郁悒而无谁语。谚曰：“谁为为之？孰令听之？”盖钟子期死，伯牙终身不复鼓琴。何则？士为知己者用，女为说己者容。若仆大质已亏缺矣，虽材怀随和，行若由夷，终不可以为荣，适足以发笑而自点耳。<br>
书辞宜答，会东从上来，又迫贱事，相见日浅，卒卒无须臾之间，得竭指意。今少卿抱不测之罪，涉旬月，迫季冬，仆又薄从上雍，恐卒然不可为讳，是仆终已不得舒愤懑以晓左右，则长逝者魂魄私恨无穷。请略陈固陋。阙然久不报，幸勿为过。<br>
仆闻之：修身者，智之符也；爱施者，仁之端也；取予者，义之表也；耻辱者，勇之决也；立名者，行之极也。士有此五者，然后可以托于世，列于君子之林矣。故祸莫憯于欲利，悲莫痛于伤心，行莫丑于辱先，诟莫大于宫刑。刑余之人，无所比数，非一世也，所从来远矣。昔卫灵公与雍渠同载，孔子适陈；商鞅因景监见，赵良寒心；同子参乘，袁丝变色：自古而耻之！夫以中材之人，事有关于宦竖，莫不伤气，而况于慷慨之士乎！如今朝廷虽乏人，奈何令刀锯之余，荐天下之豪俊哉！仆赖先人绪业，得待罪辇毂下，二十余年矣。所以自惟：上之，不能纳忠效信，有奇策材力之誉，自结明主；次之，又不能拾遗补阙，招贤进能，显岩穴之士；外之，不能备行伍，攻城野战，有斩将搴旗之功；下之，不能积日累劳，取尊官厚禄，以为宗族交游光宠。四者无一遂，苟合取容，无所短长之效，可见于此矣。乡者，仆亦尝厕下大夫之列，陪外廷末议。不以此时引维纲，尽思虑，今已亏形为扫除之隶，在阘茸之中，乃欲仰首伸眉，论列是非，不亦轻朝廷、羞当世之士邪？嗟乎！嗟乎！如仆尚何言哉！尚何言哉！<br>
且事本末未易明也。仆少负不羁之才，长无乡曲之誉，主上幸以先人之故，使得奉薄伎，出入周卫之中。仆以为戴盆何以望天，故绝宾客之知，忘室家之业，日夜思竭其不肖之材力，务一心营职，以求亲媚于主上。而事乃有大谬不然者！<br>
夫仆与李陵俱居门下，素非能相善也。趣舍异路，未尝衔杯酒，接殷勤之余欢。然仆观其为人，自守奇士，事亲孝，与士信，临财廉，取予义，分别有让，恭俭下人，常思奋不顾身，以徇国家之急。其素所蓄积也，仆以为有国士之风。夫人臣出万死不顾一生之计，赴公家之难，斯已奇矣。今举事一不当，而全躯保妻子之臣随而媒孽其短，仆诚私心痛之。且李陵提步卒不满五千，深践戎马之地，足历王庭，垂饵虎口，横挑强胡，仰亿万之师，与单于连战十有余日，所杀过当。虏救死扶伤不给，旃裘之君长咸震怖，乃悉征其左、右贤王，举引弓之民，一国共攻而围之。转斗千里，矢尽道穷，救兵不至，士卒死伤如积。然陵一呼劳军，士无不起，躬自流涕，沬血饮泣，更张空弮，冒白刃，北首争死敌者。陵未没时，使有来报，汉公卿王侯皆奉觞上寿。后数日，陵败书闻，主上为之食不甘味，听朝不怡。大臣忧惧，不知所出。仆窃不自料其卑贱，见主上惨凄怛悼，诚欲效其款款之愚，以为李陵素与士大夫绝甘分少，能得人之死力，虽古之名将，不能过也。身虽陷败，彼观其意，且欲得其当而报于汉。事已无可奈何，其所摧败，功亦足以暴于天下矣。仆怀欲陈之，而未有路，适会召问，即以此指，推言陵之功，欲以广主上之意，塞睚眦之辞。未能尽明，明主不晓，以为仆沮贰师，而为李陵游说，遂下于理。拳拳之忠，终不能自列。因为诬上，卒从吏议。家贫，货赂不足以自赎，交游莫救，左右亲近不为一言。身非木石，独与法吏为伍，深幽囹圄之中，谁可告愬者！此真少卿所亲见，仆行事岂不然乎？李陵既生降，隤其家声，而仆又佴之蚕室，重为天下观笑。悲夫！悲夫！事未易一二为俗人言也。<br>
仆之先非有剖符丹书之功，文史星历，近乎卜祝之间，固主上所戏弄，倡优所畜，流俗之所轻也。假令仆伏法受诛，若九牛亡一毛，与蝼蚁何以异？而世又不与能死节者比，特以为智穷罪极，不能自免，卒就死耳。何也？素所自树立使然也。人固有一死，或重于泰山，或轻于鸿毛，用之所趋异也。太上不辱先，其次不辱身，其次不辱理色，其次不辱辞令，其次诎体受辱，其次易服受辱，其次关木索、被箠楚受辱，其次剔毛发、婴金铁受辱，其次毁肌肤、断肢体受辱，最下腐刑极矣！传曰“刑不上大夫。”此言士节不可不勉厉也。猛虎在深山，百兽震恐，及在槛阱之中，摇尾而求食，积威约之渐也。故士有画地为牢，势不可入；削木为吏，议不可对，定计于鲜也。今交手足，受木索，暴肌肤，受榜箠，幽于圜墙之中。当此之时，见狱吏则头抢地，视徒隶则心惕息。何者？积威约之势也。及以至是，言不辱者，所谓强颜耳，曷足贵乎！且西伯，伯也，拘于羑里；李斯，相也，具于五刑；淮阴，王也，受械于陈；彭越、张敖，南面称孤，系狱抵罪；绛侯诛诸吕，权倾五伯，囚于请室；魏其，大将也，衣赭衣，关三木；季布为朱家钳奴；灌夫受辱于居室。此人皆身至王侯将相，声闻邻国，及罪至罔加，不能引决自裁，在尘埃之中。古今一体，安在其不辱也？由此言之，勇怯，势也；强弱，形也。审矣，何足怪乎？夫人不能早自裁绳墨之外，以稍陵迟，至于鞭箠之间，乃欲引节，斯不亦远乎！古人所以重施刑于大夫者，殆为此也。<br>
夫人情莫不贪生恶死，念父母，顾妻子，至激于义理者不然，乃有所不得已也。今仆不幸，早失父母，无兄弟之亲，独身孤立，少卿视仆于妻子何如哉？且勇者不必死节，怯夫慕义，何处不勉焉！仆虽怯懦，欲苟活，亦颇识去就之分矣，何至自沉溺缧绁之辱哉！且夫臧获婢妾，犹能引决，况仆之不得已乎？所以隐忍苟活，幽于粪土之中而不辞者，恨私心有所不尽，鄙陋没世，而文采不表于后也。<br>
古者富贵而名摩灭，不可胜记，唯倜傥非常之人称焉。盖文王拘而演《周易》；仲尼厄而作《春秋》；屈原放逐，乃赋《离骚》；左丘失明，厥有《国语》；孙子膑脚，《兵法》修列；不韦迁蜀，世传《吕览》；韩非囚秦，《说难》《孤愤》；《诗》三百篇，大底圣贤发愤之所为作也。此人皆意有所郁结，不得通其道，故述往事、思来者。乃如左丘无目，孙子断足，终不可用，退而论书策，以舒其愤，思垂空文以自见。<br>
仆窃不逊，近自托于无能之辞，网罗天下放失旧闻，略考其行事，综其终始，稽其成败兴坏之纪，上计轩辕，下至于兹，为十表，本纪十二，书八章，世家三十，列传七十，凡百三十篇。亦欲以究天人之际，通古今之变，成一家之言。草创未就，会遭此祸，惜其不成，是以就极刑而无愠色。仆诚以著此书，藏之名山，传之其人，通邑大都，则仆偿前辱之责，虽万被戮，岂有悔哉！然此可为智者道，难为俗人言也！<br>
且负下未易居，下流多谤议。仆以口语遇遭此祸，重为乡党所笑，以污辱先人，亦何面目复上父母之丘墓乎？虽累百世，垢弥甚耳！是以肠一日而九回，居则忽忽若有所亡，出则不知其所往。每念斯耻，汗未尝不发背沾衣也！身直为闺阁之臣，宁得自引深藏于岩穴邪？故且从俗浮沉，与时俯仰，以通其狂惑。今少卿乃教以推贤进士，无乃与仆私心剌谬乎？今虽欲自雕琢，曼辞以自饰，无益，于俗不信，适足取辱耳。要之，死日然后是非乃定。书不能悉意，故略陈固陋。谨再拜。<br>
<font color=#333333 size=5em> 36.三人成虎 </font><br>
<font color=#FF0033> 两汉：刘向 </font><br>
庞葱与太子质于邯郸，谓魏王曰：'今一人言市有虎，王信之乎？’王曰：'否。’'二人言市有虎，王信之乎？’王曰：'寡人疑之矣。’'三人言市有虎，王信之乎？’王曰：'寡人信之矣。’庞葱曰：'夫市之无虎明矣，然而三人言而成虎。今邯郸去大梁也远于市，而议臣者过于三人，愿王察之。’王曰：'寡人自为知。’于是辞行，而谗言先至。后太子罢质，果不得见。(庞葱 一作：庞恭)<br>
<font color=#333333 size=5em> 37.饮马长城窟行 </font><br>
<font color=#FF0033> 两汉：佚名 </font><br>
青青河畔草，绵绵思远道。<br>
远道不可思，宿昔梦见之。(宿昔 一作：夙昔)<br>
梦见在我傍，忽觉在他乡。<br>
他乡各异县，辗转不相见。<br>
枯桑知天风，海水知天寒。<br>
入门各自媚，谁肯相为言。<br>
客从远方来，遗我双鲤鱼。<br>
呼儿烹鲤鱼，中有尺素书。<br>
长跪读素书，书中竟何如。<br>
上言加餐食，下言长相忆。<br>
<font color=#333333 size=5em> 38.十五从军行 / 十五从军征 </font><br>
<font color=#FF0033> 两汉：佚名 </font><br>
十五从军征，八十始得归。<br>
道逢乡里人，家中有阿谁？<br>
遥看是君家，松柏冢累累。<br>
兔从狗窦入，雉从梁上飞。<br>
中庭生旅谷，井上生旅葵。<br>
舂谷持作饭，采葵持作羹。<br>
羹饭一时熟，不知贻阿谁？<br>
出门东向望，泪落沾我衣。<br>
<font color=#333333 size=5em> 39.古艳歌 </font><br>
<font color=#FF0033> 两汉：佚名 </font><br>
茕茕白兔，东走西顾。<br>
衣不如新，人不如故。<br>
<font color=#333333 size=5em> 40.嫦娥奔月 / 嫦娥飞天 </font><br>
<font color=#FF0033> 两汉：刘安 撰 </font><br>
昔者，羿狩猎山中，遇姮娥于月桂树下。遂以月桂为证，成天作之合。<br>
逮至尧之时，十日并出。焦禾稼，杀草木，而民无所食。猰貐、凿齿、九婴、大风、封豖希、修蛇皆为民害。尧乃使羿诛凿齿于畴华之野，杀九婴于凶水之上，缴大风于青丘之泽，上射十日而下杀猰貐，断修蛇于洞庭，擒封豨于桑林。万民皆喜，置尧以为天子。<br>
羿请不死之药于西王母，托与姮娥。逢蒙往而窃之，窃之不成，欲加害姮娥。娥无以为计，吞不死药以升天。然不忍离羿而去，滞留月宫。广寒寂寥，怅然有丧，无以继之，遂催吴刚伐桂，玉兔捣药，欲配飞升之药，重回人间焉。<br>
羿闻娥奔月而去，痛不欲生。月母感念其诚，允娥于月圆之日与羿会于月桂之下。民间有闻其窃窃私语者众焉。<br>
<font color=#333333 size=5em> 41.留别妻 </font><br>
<font color=#FF0033> 两汉：苏武 </font><br>
结发为夫妻，恩爱两不疑。<br>
欢娱在今夕，嬿婉及良时。<br>
征夫怀远路，起视夜何其？<br>
参辰皆已没，去去从此辞。<br>
行役在战场，相见未有期。<br>
握手一长叹，泪为生别滋。<br>
努力爱春华，莫忘欢乐时。<br>
生当复来归，死当长相思。<br>
<font color=#333333 size=5em> 42.明月何皎皎 </font><br>
<font color=#FF0033> 两汉：佚名 </font><br>
明月何皎皎，照我罗床帏。<br>
忧愁不能寐，揽衣起徘徊。<br>
客行虽云乐，不如早旋归。<br>
出户独彷徨，愁思当告谁！<br>
引领还入房，泪下沾裳衣。<br>
<font color=#333333 size=5em> 43.孔子世家赞 </font><br>
<font color=#FF0033> 两汉：司马迁 </font><br>
太史公曰：《诗》有之：“高山仰止，景行行止。”虽不能至，然心乡往之。余读孔氏书，想见其为人。适鲁，观仲尼庙堂车服礼器，诸生以时习礼其家，余祗回留之不能去云。天下君王至于贤人众矣，当时则荣，没则已焉。孔子布衣，传十余世，学者宗之。自天子王侯，中国言《六艺》者折中于夫子，可谓至圣矣！<br>
<font color=#333333 size=5em> 44.生年不满百 </font><br>
<font color=#FF0033> 两汉：佚名 </font><br>
生年不满百，常怀千岁忧。<br>
昼短苦夜长，何不秉烛游！<br>
为乐当及时，何能待来兹？<br>
愚者爱惜费，但为後世嗤。<br>
仙人王子乔，难可与等期。<br>
<font color=#333333 size=5em> 45.屈原列传 </font><br>
<font color=#FF0033> 两汉：司马迁 </font><br>
屈原者，名平，楚之同姓也。为楚怀王左徒。博闻强志，明于治乱，娴于辞令。入则与王图议国事，以出号令；出则接遇宾客，应对诸侯。王甚任之。<br>
上官大夫与之同列，争宠而心害其能。怀王使屈原造为宪令，屈平属草稿未定。上官大夫见而欲夺之，屈平不与，因谗之曰：“王使屈平为令，众莫不知。每一令出，平伐其功，曰以为’非我莫能为也。’”王怒而疏屈平。<br>
屈平疾王听之不聪也，谗谄之蔽明也，邪曲之害公也，方正之不容也，故忧愁幽思而作《离骚》。“离骚”者，犹离忧也。夫天者，人之始也；父母者，人之本也。人穷则反本，故劳苦倦极，未尝不呼天也；疾痛惨怛，未尝不呼父母也。屈平正道直行，竭忠尽智，以事其君，谗人间之，可谓穷矣。信而见疑，忠而被谤，能无怨乎？屈平之作《离骚》，盖自怨生也。《国风》好色而不淫，《小雅》怨诽而不乱。若《离骚》者，可谓兼之矣。上称帝喾，下道齐桓，中述汤、武，以刺世事。明道德之广崇，治乱之条贯，靡不毕见。其文约，其辞微，其志洁，其行廉。其称文小而其指极大，举类迩而见义远。其志洁，故其称物芳；其行廉，故死而不容。自疏濯淖污泥之中，蝉蜕于浊秽，以浮游尘埃之外，不获世之滋垢，皭然泥而不滓者也。推此志也，虽与日月争光可也。<br>
屈原既绌。其后秦欲伐齐，齐与楚从亲，惠王患之。乃令张仪佯去秦，厚币委质事楚，曰：“秦甚憎齐，齐与楚从亲，楚诚能绝齐，秦愿献商、於之地六百里。”楚怀王贪而信张仪，遂绝齐，使使如秦受地。张仪诈之曰：“仪与王约六里，不闻六百里。”楚使怒去，归告怀王。怀王怒，大兴师伐秦。秦发兵击之，大破楚师于丹、淅，斩首八万，虏楚将屈匄，遂取楚之汉中地。怀王乃悉发国中兵，以深入击秦，战于蓝田。魏闻之，袭楚至邓。楚兵惧，自秦归。而齐竟怒，不救楚，楚大困。明年，秦割汉中地与楚以和。楚王曰：“不愿得地，愿得张仪而甘心焉。”张仪闻，乃曰：“以一仪而当汉中地，臣请往如楚。”如楚，又因厚币用事者臣靳尚，而设诡辩于怀王之宠姬郑袖。怀王竟听郑袖，复释去张仪。是时屈原既疏，不复在位，使于齐，顾反，谏怀王曰：“何不杀张仪？”怀王悔，追张仪，不及。<br>
其后，诸侯共击楚，大破之，杀其将唐眜。时秦昭王与楚婚，欲与怀王会。怀王欲行，屈平曰：“秦，虎狼之国，不可信，不如毋行。”怀王稚子子兰劝王行：“奈何绝秦欢！”怀王卒行。入武关，秦伏兵绝其后，因留怀王，以求割地。怀王怒，不听。亡走赵，赵不内。复之秦，竟死于秦而归葬。<br>
长子顷襄王立，以其弟子兰为令尹。楚人既咎子兰以劝怀王入秦而不反也。屈平既嫉之，虽放流，眷顾楚国，系心怀王，不忘欲反。冀幸君之一悟，俗之一改也。其存君兴国，而欲反复之，一篇之中，三致志焉。然终无可奈何，故不可以反。卒以此见怀王之终不悟也。<br>
人君无愚智贤不肖，莫不欲求忠以自为，举贤以自佐。然亡国破家相随属，而圣君治国累世而不见者，其所谓忠者不忠，而所谓贤者不贤也。怀王以不知忠臣之分，故内惑于郑袖，外欺于张仪，疏屈平而信上官大夫、令尹子兰，兵挫地削，亡其六郡，身客死于秦，为天下笑，此不知人之祸也。《易》曰：“井渫不食，为我心恻，可以汲。王明，并受其福。”王之不明，岂足福哉！令尹子兰闻之，大怒。卒使上官大夫短屈原于顷襄王。顷襄王怒而迁之。屈原至于江滨，被发行吟泽畔，颜色憔悴，形容枯槁。渔父见而问之曰：“子非三闾大夫欤？何故而至此？”屈原曰：“举世皆浊而我独清，众人皆醉而我独醒，是以见放。”渔父曰：“夫圣人者，不凝滞于物，而能与世推移。举世皆浊，何不随其流而扬其波？众人皆醉，何不哺其糟而啜其醨？何故怀瑾握瑜，而自令见放为？”屈原曰：“吾闻之，新沐者必弹冠，新浴者必振衣。人又谁能以身之察察，受物之汶汶者乎？宁赴常流而葬乎江鱼腹中耳。又安能以皓皓之白，而蒙世之温蠖乎？”乃作《怀沙》之赋。于是怀石，遂自投汨罗以死。<br>
屈原既死之后，楚有宋玉、唐勒、景差之徒者，皆好辞而以赋见称。然皆祖屈原之从容辞令，终莫敢直谏。其后楚日以削，数十年竟为秦所灭。自屈原沉汨罗后百有馀年，汉有贾生，为长沙王太傅。过湘水，投书以吊屈原。<br>
太史公曰：“余读《离骚》、《天问》、《招魂》、《哀郢》，悲其志。适长沙，过屈原所自沉渊，未尝不垂涕，想见其为人。及见贾生吊之，又怪屈原以彼其材游诸侯，何国不容，而自令若是！读《鵩鸟赋》，同死生，轻去就，又爽然自失矣。”<br>
<font color=#333333 size=5em> 46.胡笳十八拍 </font><br>
<font color=#FF0033> 两汉：蔡文姬 </font><br>
我生之初尚无为，我生之后汉祚衰。天不仁兮降乱离，地不仁兮使我逢此时。干戈日寻兮道路危，民卒流亡兮共哀悲。烟尘蔽野兮胡虏盛，志意乖兮节义亏。对殊俗兮非我宜，遭忍辱兮当告谁？笳一会兮琴一拍，心愤怨兮无人知。<br>
戎羯逼我兮为室家，将我行兮向天涯。云山万重兮归路遐，疾风千里兮扬尘沙。人多暴猛兮如虺蛇，控弦被甲兮为骄奢。两拍张弦兮弦欲绝，志摧心折兮自悲嗟。<br>
越汉国兮入胡城，亡家失身兮不如无生。毡裘为裳兮骨肉震惊，羯羶为味兮枉遏我情。鼙鼓喧兮从夜达明，胡风浩浩兮暗塞营。伤今感晋兮三拍成，衔悲畜恨兮何时平。<br>
无日无夜兮不思我乡土，禀气合生兮莫过我最苦。天灾国乱兮人无主，唯我薄命兮没戎虏。殊俗心异兮身难处，嗜欲不同兮谁可与语！寻思涉历兮多艰阻，四拍成兮益凄楚。<br>
雁南征兮欲寄边声，雁北归兮为得汉青。雁飞高兮邈难寻，空断肠兮思愔愔。攒眉向月兮抚雅琴，五拍泠泠兮意弥深。<br>
冰霜凛凛兮身苦寒，饥对肉酪兮不能餐。夜间陇水兮声呜咽，朝见长城兮路杳漫。追思往日兮行李难，六拍悲来兮欲罢弹。<br>
日暮风悲兮边声四起，不知愁心兮说向谁是！原野萧条兮烽戍万里，俗贱老弱兮少壮为美。逐有水草兮安家葺垒，牛羊满野兮聚如蜂蚁。草尽水竭兮羊马皆徙，七拍流恨兮恶居于此。<br>
为天有眼兮何不见我独漂流？为神有灵兮何事处我天南海北头？我不负天兮天何配我殊匹？我不负神兮神何殛我越荒州？制兹八拍兮拟排忧，何知曲成兮心转愁。<br>
天无涯兮地无边，我心愁兮亦复然。人生倏忽兮如白驹之过隙，然不得欢乐兮当我之盛年。怨兮欲问天，天苍苍兮上无缘。举头仰望兮空云烟，九拍怀情兮谁与传？<br>
城头烽火不曾灭，疆场征战何时歇？杀气朝朝冲塞门，胡风夜夜吹边月。故乡隔兮音生绝，哭无声兮气将咽。一生辛苦兮缘别离，十拍悲深兮泪成血。<br>
我非食生而恶死，不能捐身兮心有以。生仍冀得兮归桑梓，死当埋骨兮长已矣。日居月诸兮在戎垒，胡人宠我兮有二子。鞠之育之兮不羞耻，憋之念之兮生长边鄙。十有一拍兮因兹起，哀响缠绵兮彻心髓。<br>
东风应律兮暖气多，知是汉家天子兮布阳和。羌胡蹈舞兮共讴歌，两国交欢兮罢兵戈。忽遇汉使兮称近诏，遗千金兮赎妾身。喜得生还兮逢圣君，嗟别稚子兮会无因。十有二拍兮哀乐均，去住两情兮难具陈。<br>
不谓残生兮却得旋归，抚抱胡儿兮注下沾衣。汉使迎我兮四牡騑騑，胡儿号兮谁得知？与我生死兮逢此时，愁为子兮日无光辉，焉得羽翼兮将汝归。一步一远兮足难移，魂消影绝兮恩爱遗。十有三拍兮弦急调悲，肝肠搅刺兮人莫我知。<br>
身归国兮儿莫之随，心悬悬兮长如饥。四时万物兮有盛衰，唯我愁苦兮不暂移。山高地阔兮见汝无期，更深夜阑兮梦汝来斯。梦中执手兮一喜一悲，觉后痛吾心兮无休歇时。十有四拍兮涕泪交垂，河水东流兮心是思。<br>
十五拍兮节调促，气填胸兮谁识曲？处穹庐兮偶殊俗。愿得归来兮天从欲，再还汉国兮欢心足。心有怀兮愁转深，日月无私兮曾不照临。子母分离兮意难怪，同天隔越兮如商参，生死不相知兮何处寻！<br>
十六拍兮思茫茫，我与儿兮各一方。日东月西兮徒相望，不得相随兮空断肠。对萱草兮忧不忘，弹鸣琴兮情何伤！今别子兮归故乡，旧怨平兮新怨长！泣血仰头兮诉苍苍，胡为生兮独罹此殃！<br>
十七拍兮心鼻酸，关山阻修兮行路难。去时怀土兮心无绪，来时别儿兮思漫漫。塞上黄蒿兮枝枯叶干，沙场白骨兮刀痕箭瘢。风霜凛凛兮春夏寒，人马饥豗兮筋力单。岂知重得兮入长安，叹息欲绝兮泪阑干。<br>
胡笳本自出胡中，缘琴翻出音律同。十八拍兮曲虽终，响有余兮思无穷。是知丝竹微妙兮均造化之功，哀乐各随人心兮有变则通。胡与汉兮异域殊风，天与地隔兮子西母东。苦我怨气兮浩于长空，六合虽广兮受之应不容！<br>
<font color=#333333 size=5em> 47.庭中有奇树 </font><br>
<font color=#FF0033> 两汉：佚名 </font><br>
庭中有奇树，绿叶发华滋。<br>
攀条折其荣，将以遗所思。<br>
馨香盈怀袖，路远莫致之。<br>
此物何足贵，但感别经时。<br>
<font color=#333333 size=5em> 48.和项王歌 </font><br>
<font color=#FF0033> 两汉：虞姬 </font><br>
汉兵已略地，四方楚歌声。<br>
大王意气尽，贱妾何聊生！<br>
<font color=#333333 size=5em> 49.悲歌 </font><br>
<font color=#FF0033> 两汉：佚名 </font><br>
悲歌可以当泣，远望可以当归。<br>
思念故乡，郁郁累累。<br>
欲归家无人，欲渡河无船。<br>
心思不能言，肠中车轮转。<br>
<font color=#333333 size=5em> 50.项羽之死 </font><br>
<font color=#FF0033> 两汉：司马迁 </font><br>
项王军壁垓下，兵少食尽，汉军及诸侯兵围之数重。夜闻汉军四面皆楚歌，项王乃大惊曰：“汉皆已得楚乎？是何楚人之多也！”项王则夜起，饮帐中。有美人名虞，常幸从；骏马名骓，常骑之。于是项王乃悲歌慷慨，自为诗曰：“力拔山兮气盖世，时不利兮骓不逝。骓不逝兮可奈何，虞兮虞兮奈若何！”歌数阕，美人和之。项王泣数行下，左右皆泣，莫能仰视。<br>
于是项王乃上马骑，麾下壮士骑从者八百余人，直夜溃围南出，驰走。平明，汉军乃觉之，令骑将灌婴以五千骑追之。项王渡淮，骑能属者百余人耳。项王至阴陵，迷失道，问一田父，田父绐曰“左”。左，乃陷大泽中。以故汉追及之。项王乃复引兵而东，至东城，乃有二十八骑。汉骑追者数千人。项王自度不得脱。谓其骑曰：“吾起兵至今八岁矣，身七十余战，所当者破，所击者服，未尝败北，遂霸有天下。然今卒困于此，此天之亡我，非战之罪也。今日固决死，愿为诸君快战，必三胜之，为诸君溃围，斩将，刈旗，令诸君知天亡我，非战之罪也。”<br>
乃分其骑以为四队，四向。汉军围之数重。项王谓其骑曰：“吾为公取彼一将。”令四面骑驰下，期山东为三处。于是项王大呼驰下，汉军皆披靡，遂斩汉一将。是时，赤泉侯为骑将，追项王，项王瞋目而叱之，赤泉侯人马俱惊，辟易数里。与其骑会为三处。汉军不知项王所在，乃分军为三，复围之。项王乃驰，复斩汉一都尉，杀数十百人，复聚其骑，亡其两骑耳。乃谓其骑曰：“何如？”骑皆伏曰：“如大王言。”<br>
于是项王乃欲东渡乌江。乌江亭长檥船待，谓项王曰：“江东虽小，地方千里，众数十万人，亦足王也。愿大王急渡。今独臣有船，汉军至，无以渡。”项王笑曰：“天之亡我，我何渡为！且籍与江东子弟八千人渡江而西，今无一人还，纵江东父兄怜而王我，我何面目见之？纵彼不言，籍独不愧于心乎？”乃谓亭长曰：“吾知公长者。吾骑此马五岁，所当无敌，尝一日行千里，不忍杀之，以赐公。”乃令骑皆下马步行，持短兵接战。独籍所杀汉军数百人。项王身亦被十余创。顾见汉骑司马吕马童，曰：“若非吾故人乎？”马童面之，指王翳曰：“此项王也。”项王乃曰：“吾闻汉购我头千金，邑万户，吾为若德。”乃自刎而死。王翳取其头，余骑相蹂践争项王，相杀者数十人。最其后，郎中骑杨喜，骑司马吕马童，郎中吕胜、杨武各得其一体。<br>
<font color=#333333 size=5em> 51.枭逢鸠 / 枭将东徙 </font><br>
<font color=#FF0033> 两汉：刘向 </font><br>
鸠曰：“子将安之？”枭曰：“我将东徙。”鸠曰：“何故？”枭曰：“乡人皆恶我鸣。以故东徙。”鸠曰：“子能更鸣，可矣；不能更鸣，东徙，犹恶子之声。”<br>
<font color=#333333 size=5em> 52.悲愤诗 </font><br>
<font color=#FF0033> 两汉：蔡琰 </font><br>
汉季失权柄，董卓乱天常。志欲图篡弑，先害诸贤良。逼迫迁旧邦，拥主以自疆。海内兴义师，欲共讨不祥。卓众来东下，金甲耀日光。平土人脆弱，来兵皆胡羌。猎野围城邑，所向悉破亡。斩截无孑遗，尸骸相撑拒。马边悬男头，马后载妇女。长驱西入关，迥路险且阻。还顾邈冥冥，肝脾为烂腐。所略有万计，不得令屯聚。或有骨肉俱，欲言不敢语。失意机徵间，辄言毙降虏。要当以亭刃，我曹不活汝。岂复惜性命，不堪其詈骂。或便加棰杖，毒痛参并下。旦则号泣行，夜则悲吟坐。欲死不能得，欲生无一可。彼苍者何辜，乃遭此厄祸。边荒与华异，人俗少义理。处所多霜雪，胡风春夏起。翩翩吹我衣，肃肃入我耳。感时念父母，哀叹无穷已。有客从外来，闻之常欢喜。迎问其消息，辄复非乡里。邂逅徼时愿，骨肉来迎己。己得自解免，当复弃儿子。天属缀人心，念别无会期。存亡永乖隔，不忍与之辞。儿前抱我颈，问母欲何之。人言母当去，岂复有还时。阿母常仁恻，今何更不慈。我尚未成人，奈何不顾思。见此崩五内，恍惚生狂痴。号泣手抚摩，当发复回疑。兼有同时辈，相送告离别。慕我独得归，哀叫声摧裂。马为立踟蹰，车为不转辙。观者皆嘘唏，行路亦呜咽。去去割情恋，遄征日遐迈。悠悠三千里，何时复交会。念我出腹子，匈臆为摧败。既至家人尽，又复无中外。城廓为山林，庭宇生荆艾。白骨不知谁，纵横莫覆盖。出门无人声，豺狼号且吠。茕茕对孤景，怛咤糜肝肺。登高远眺望，魂神忽飞逝。奄若寿命尽，旁人相宽大。为复强视息，虽生何聊赖。托命于新人，竭心自勖励。流离成鄙贱，常恐复捐废。人生几何时，怀忧终年岁。<br>
<font color=#333333 size=5em> 53.怨郎诗 </font><br>
<font color=#FF0033> 两汉：卓文君 </font><br>
一朝别后，二地相悬。只说是三四月，又谁知五六年？七弦琴无心弹，八行书无可传。九连环从中折断，十里长亭望眼欲穿。百思想，千系念，万般无奈把郎怨。万语千言说不完，百无聊赖，十依栏杆。重九登高看孤雁，八月仲秋月圆人不圆。七月半，秉烛烧香问苍天，六月三伏天，人人摇扇我心寒。五月石榴红似火，偏遇阵阵冷雨浇花端。四月枇杷未黄，我欲对镜心意乱。忽匆匆，三月桃花随水转。飘零零，二月风筝线儿断。噫，郎呀郎，巴不得下一世，你为女来我做男。<br>
<font color=#333333 size=5em> 54.细柳营 </font><br>
<font color=#FF0033> 两汉：司马迁 </font><br>
文帝之后六年，匈奴大入边。乃以宗正刘礼为将军，军霸上；祝兹侯徐厉为将军，军棘门；以河内守亚夫为将军，军细柳，以备胡。上自劳军。至霸上及棘门军，直驰入，将以下骑送迎。已而之细柳军，军士吏被甲，锐兵刃，彀弓弩，持满。天子先驱至，不得入。先驱曰：“天子且至！”军门都尉曰：“将军令曰：'军中闻将军令，不闻天子之诏。’”居无何，上至，又不得入。于是上乃使使持节诏将军：“吾欲入劳军。”亚夫乃传言开壁门。壁门士吏谓从属车骑曰：“将军约，军中不得驱驰。”于是天子乃按辔徐行。至营，将军亚夫持兵揖曰：“介胄之士不拜，请以军礼见。”天子为动，改容式车，使人称谢：“皇帝敬劳将军。”成礼而去。既出军门，群臣皆惊。文帝曰：“嗟呼，此真将军矣！曩者霸上、棘门军，若儿戏耳，其将固可袭而虏也。至于亚夫，可得而犯邪？”称善者久之。<br>
<font color=#333333 size=5em> 55.有所思 </font><br>
<font color=#FF0033> 两汉：佚名 </font><br>
有所思，乃在大海南。何用问遗君，双珠玳瑁簪。用玉绍缭之。闻君有他心，拉杂摧烧之。摧烧之，当风扬其灰！从今以往，勿复相思，相思与君绝！鸡鸣狗吠，兄嫂当知之。妃呼狶！秋风肃肃晨风飔，东方须臾高知之！<br>
<font color=#333333 size=5em> 56.鵩鸟赋 </font><br>
<font color=#FF0033> 两汉：贾谊 </font><br>
谊为长沙王傅三年，有鵩飞入谊舍。鵩似鸮，不祥鸟也。谊即以谪居长沙，长沙卑湿，谊自伤悼，以为寿不得长，乃为赋以自广也。其辞曰：单阏之岁兮，四月孟夏，庚子日斜兮，鵩集予舍。止于坐隅兮，貌甚闲暇。异物来萃兮，私怪其故。发书占之兮，谶言其度，曰：“野鸟入室兮，主人将去。”请问于鵩兮：“予去何之？吉乎告我，凶言其灾。淹速之度兮，语予其期。”鵩乃叹息，举首奋翼；口不能言，请对以臆：“万物变化兮，固无休息。斡流而迁兮，或推而还。形气转续兮，变化而蟺。沕穆无穷兮，胡可胜言！祸兮福所依，福兮祸所伏；忧喜聚门兮，吉凶同域。彼吴强大兮，夫差以败；越栖会稽兮，勾践霸世。斯游遂成兮，卒被五刑；傅说胥靡兮，乃相武丁。夫祸之与福兮，何异纠纆；命不可说兮，孰知其极！水激则旱兮，矢激则远；万物回薄兮，振荡相转。云蒸雨降兮，纠错相纷；大钧播物兮，坱圠无垠。天不可预虑兮，道不可预谋；迟速有命兮，焉识其时。且夫天地为炉兮，造化为工；阴阳为炭兮，万物为铜。合散消息兮，安有常则？千变万化兮，未始有极，忽然为人兮，何足控抟；化为异物兮，又何足患！小智自私兮，贱彼贵我；达人大观兮，物无不可。贪夫殉财兮，烈士殉名。夸者死权兮，品庶每生。怵迫之徒兮，或趋西东；大人不曲兮，意变齐同。愚士系俗兮，窘若囚拘；至人遗物兮，独与道俱。众人惑惑兮，好恶积亿；真人恬漠兮，独与道息。释智遗形兮，超然自丧；寥廓忽荒兮，与道翱翔。乘流则逝兮，得坻则止；纵躯委命兮，不私与己。其生兮若浮，其死兮若休；澹乎若深渊止之静，泛乎若不系之舟。不以生故自宝兮，养空而浮；德人无累兮，知命不忧。细故蒂芥兮，何足以疑！”<br>
<font color=#333333 size=5em> 57.青青河畔草 </font><br>
<font color=#FF0033> 两汉：佚名 </font><br>
青青河畔草，郁郁园中柳。盈盈楼上女，皎皎当窗牖。娥娥红粉妆，纤纤出素手。昔为倡家女，今为荡子妇。荡子行不归，空床难独守。<br>
<font color=#333333 size=5em> 58.东城高且长 </font><br>
<font color=#FF0033> 两汉：佚名 </font><br>
东城高且长，逶迤自相属。回风动地起，秋草萋已绿。四时更变化，岁暮一何速！晨风怀苦心，蟋蟀伤局促。荡涤放情志，何为自结束？燕赵多佳人，美者颜如玉。被服罗裳衣，当户理清曲。音响一何悲！弦急知柱促。驰情整巾带，沉吟聊踯躅。思为双飞燕，衔泥巢君屋。<br>
<font color=#333333 size=5em> 59.诫兄子严敦书 </font><br>
<font color=#FF0033> 两汉：马援 </font><br>
援兄子严、敦，并喜讥议，而通轻侠客。援前在交趾，还书诫之曰：“吾欲汝曹闻人过失，如闻父母之名：耳可得闻，口不可得言也。好议论人长短，妄是非正法，此吾所大恶也：宁死，不愿闻子孙有此行也。汝曹知吾恶之甚矣，所以复言者，施衿结缡，申父母之戒，欲使汝曹不忘之耳！“龙伯高敦厚周慎，口无择言，谦约节俭，廉公有威。吾爱之重之，愿汝曹效之。杜季良豪侠好义，忧人之忧，乐人之乐，清浊无所失。父丧致客，数郡毕至。吾爱之重之，不愿汝曹效也。效伯高不得，犹为谨敕之士，所谓’刻鹄不成尚类鹜’者也。效季良不得，陷为天下轻薄子，所谓’画虎不成反类狗’者也。讫今季良尚未可知，郡将下车辄切齿，州郡以为言，吾常为寒心，是以不愿子孙效也。”</p>
<h3 id="font-color-333333-size-5em-60-苏武传-节选-font"><font color=#333333 size=5em> 60.苏武传(节选) </font></h3>
<p><font color=#FF0033> 两汉：班固 </font><br>
武字子卿，少以父任，兄弟并为郎，稍迁至栘中厩监。时汉连伐胡，数通使相窥观。匈奴留汉使郭吉、路充国等前后十余辈，匈奴使来，汉亦留之以相当。天汉元年，且鞮侯单于初立，恐汉袭之，乃曰：「汉天子我丈人行也。」尽归汉使路充国等。武帝嘉其义，乃遣武以中郎将使持节送匈奴使留在汉者，因厚赂单于，答其善意。武与副中郎将张胜及假吏常惠等募士斥候百余人俱。既至匈奴，置币遗单于；单于益骄，非汉所望也。方欲发使送武等，会缑王与长水虞常等谋反匈奴中。缑王者，昆邪王姊子也，与昆邪王俱降汉，后随浞野侯没胡中，及卫律所将降者，阴相与谋，劫单于母阏氏归汉。会武等至匈奴。虞常在汉时，素与副张胜相知，私候胜曰：「闻汉天子甚怨卫律，常能为汉伏弩射杀之，吾母与弟在汉，幸蒙其赏赐。」张胜许之，以货物与常。后月余，单于出猎，独阏氏子弟在。虞常等七十余人欲发，其一人夜亡告之。单于子弟发兵与战，缑王等皆死，虞常生得。单于使卫律治其事。张胜闻之，恐前语发，以状语武。武曰：「事如此，此必及我，见犯乃死，重负国！」欲自杀，胜惠共止之。虞常果引张胜。单于怒，召诸贵人议，欲杀汉使者。左伊秩訾曰：「即谋单于，何以复加？宜皆降之。」单于使卫律召武受辞。武谓惠等：「屈节辱命，虽生何面目以归汉？」引佩刀自刺。卫律惊，自抱持武。驰召医，凿地为坎，置煴火，覆武其上，蹈其背，以出血。武气绝，半日复息。惠等哭，舆归营。单于壮其节，朝夕遣人候问武，而收系张胜。武益愈。单于使使晓武，会论虞常，欲因此时降武。剑斩虞常已，律曰：「汉使张胜谋杀单于近臣，当死；单于募降者，赦罪。」举剑欲击之，胜请降。律谓武曰：「副有罪，当相坐。」武曰：「本无谋，又非亲属，何谓相坐？」复举剑拟之，武不动。律曰：「苏君，律前负汉归匈奴，幸蒙大恩，赐号称王，拥众数万，马畜弥山，富贵如此。苏君今日降，明日复然。空以身膏草野，谁复知之？」武不应。律曰：「君因我降，与君为兄弟；今不听吾计，后虽复欲见我，尚可得乎？」武骂律曰：「汝为人臣子，不顾恩义，畔主背亲，为降虏于蛮夷，何以女为见？且单于信女，使决人死生，不平心持正，反欲斗两主观祸败。南越杀汉使者，屠为九郡；宛王杀汉使者，头县北阙；朝鲜杀汉使者，即时诛灭。独匈奴未耳。若知我不降明，欲令两国相攻，匈奴之祸，从我始矣！」律知武终不可胁，白单于。单于愈益欲降之。乃幽武置大窖中，绝不饮食。天雨雪。武卧，啮雪与旃毛并咽之，数日不死。匈奴以为神，乃徙武北海上无人处，使牧羝。羝乳，乃得归。别其官属常惠等，各置他所。武既至海上，廪食不至，掘野鼠去屮实而食之。杖汉节牧羊，卧起操持，节旄尽落。积五、六年，单于弟于靬王弋射海上。武能网纺缴，檠弓弩，于靬王爱之，给其衣食。三岁余，王病，赐武马畜、服匿、穹庐。王死后，人众徙去。其冬，丁令盗武牛羊，武复穷厄。初，武与李陵俱为侍中。武使匈奴明年，陵降，不敢求武。久之，单于使陵至海上，为武置酒设乐。因谓武曰：「单于闻陵与子卿素厚，故使陵来说足下，虚心欲相待。终不得归汉，空自苦亡人之地，信义安所见乎？前长君为奉车，从至雍棫阳宫，扶辇下除，触柱，折辕，劾大不敬，伏剑自刎，赐钱二百万以葬。孺卿从祠河东後土，宦骑与黄门驸马争船，推堕驸马河中，溺死，宦骑亡。诏使孺卿逐捕。不得，惶恐饮药而死。来时太夫人已不幸，陵送葬至阳陵。子卿妇年少，闻已更嫁矣。独有女弟二人，两女一男，今复十余年，存亡不可知。人生如朝露，何久自苦如此？陵始降时，忽忽如狂，自痛负汉；加以老母系保宫。子卿不欲降，何以过陵？且陛下春秋高，法令亡常，大臣亡罪夷灭者数十家，安危不可知。子卿尚复谁为乎？愿听陵计，勿复有云！」武曰：「武父子亡功德，皆为陛下所成就，位列将，爵通侯，兄弟亲近，常愿肝脑涂地。今得杀身自效，虽蒙斧钺汤镬，诚甘乐之。臣事君，犹子事父也。子为父死，亡所恨，愿无复再言。」陵与武饮数日，复曰：「子卿，壹听陵言。」武曰：「自分已死久矣！王必欲降武，请毕今日之欢，效死于前！」陵见其至诚，喟然叹曰：「嗟呼！义士！陵与卫律之罪上通于天！」因泣下沾衿，与武决去。陵恶自赐武，使其妻赐武牛羊数十头。后陵复至北海上，语武：「区脱捕得云中生口，言太守以下吏民皆白服，曰：『上崩。』」武闻之，南乡号哭，欧血，旦夕临。数月，昭帝即位。数年，匈奴与汉和亲。汉求武等。匈奴诡言武死。后汉使复至匈奴。常惠请其守者与俱，得夜见汉使，具自陈道。教使者谓单于言：「天子射上林中，得雁足有系帛书，言武等在某泽中。」使者大喜，如惠语以让单于。单于视左右而惊，谢汉使曰：「武等实在。」于是李陵置酒贺武曰：「今足下还归，扬名于匈奴，功显于汉室，虽古竹帛所载，丹青所画，何以过子卿！陵虽驽怯，令汉且贳陵罪，全其老母，使得奋大辱之积志，庶几乎曹柯之盟。此陵宿昔之所不忘也！收族陵家，为世大戮，陵尚复何顾乎？已矣！令子卿知吾心耳！异域之人，壹别长绝！」陵起舞，歌曰：「径万里兮度沙幕，为君将兮奋匈奴。路穷绝兮矢刃摧，士众灭兮名已隤，老母已死，虽欲报恩将安归？」陵泣下数行，因与武决。单于召会武官属，前以降及物故，凡随武还者九人。武以始元六年春至京师，诏武奉一太牢谒武帝园庙，拜为典属国，秩中二千石，赐钱二百万，公田二顷，宅一区。常惠徐圣赵终根皆拜为中郎，赐帛各二百匹。其余六人，老归家，赐钱人十万，复终身。常惠后至右将军，封列侯，自有传。武留匈奴凡十九岁，始以强壮出，及还，须发尽白。<br>
<font color=#333333 size=5em> 61.鹬蚌相争 </font><br>
<font color=#FF0033> 两汉：刘向 </font><br>
赵且伐燕，苏代为燕谓惠王曰：“今者臣来，过易水。蚌方出曝，而鹬啄其肉，蚌合而箝其喙。鹬曰：'今日不雨，明日不雨，即有死蚌！’蚌亦谓鹬曰：'今日不出，明日不出，即有死鹬！’两者不肯相舍，渔者得而并禽之。今赵且伐燕，燕赵久相支，以弊大众，臣恐强秦之为渔夫也。故愿王之熟计之也！”惠王曰：“善。”乃止。<br>
<font color=#333333 size=5em> 62.西北有高楼 </font><br>
<font color=#FF0033> 两汉：佚名 </font><br>
西北有高楼，上与浮云齐。交疏结绮窗，阿阁三重阶。上有弦歌声，音响一何悲！谁能为此曲，无乃杞梁妻。清商随风发，中曲正徘徊。一弹再三叹，慷慨有余哀。不惜歌者苦，但伤知音稀。愿为双鸿鹄，奋翅起高飞。<br>
<font color=#333333 size=5em> 63.虎求百兽 </font><br>
<font color=#FF0033> 两汉：刘向 </font><br>
荆宣王问群臣曰：“吾闻北方之畏昭奚恤也，果诚何如？”群臣莫对。江乙对曰：“虎求百兽而食之，得狐。狐曰：'子无敢食我也！天帝使我长百兽。今子食我，是逆天帝命也！子以我为不信，吾为子先行，子随我后，观百兽之见我而敢不走乎？”虎以为然，故遂与之行。兽见之，皆走。虎不知兽畏己而走也，以为畏狐也。今王之地五千里，带甲百万，而专属之于昭奚恤，故北方之畏奚恤也，其实畏王之甲兵也！犹百兽之畏虎也！”<br>
<font color=#333333 size=5em> 64.登楼赋 </font><br>
<font color=#FF0033> 两汉：王粲 </font><br>
登兹楼以四望兮，聊暇日以销忧。览斯宇之所处兮，实显敞而寡仇。挟清漳之通浦兮， 倚曲沮之长洲。背坟衍之广陆兮，临皋隰之沃流。北弥陶牧，西接昭邱。华实蔽野，黍稷盈 畴。虽信美而非吾土兮，曾何足以少留！遭纷浊而迁逝兮，漫逾纪以迄今。情眷眷而怀归兮，孰忧思之可任？凭轩槛以遥望兮， 向北风而开襟。平原远而极目兮，蔽荆山之高岑。路逶迤而修迥兮，川既漾而济深。悲旧乡 之壅隔兮，涕横坠而弗禁。昔尼父之在陈兮，有归欤之叹音。钟仪幽而楚奏兮，庄舄显而越 吟。人情同于怀土兮，岂穷达而异心！惟日月之逾迈兮，俟河清其未极。冀王道之一平兮，假高衢而骋力。惧匏瓜之徒悬兮， 畏井渫之莫食。步栖迟以徙倚兮，白日忽其将匿。风萧瑟而并兴兮，天惨惨而无色。兽狂顾 以求群兮，鸟相鸣而举翼，原野阒其无人兮，征夫行而未息。心凄怆以感发兮，意忉怛而惨恻。循阶除而下降兮，气交愤于胸臆。夜参半而不寐兮，怅盘桓以反侧。<br>
<font color=#333333 size=5em> 65.上林赋 </font><br>
<font color=#FF0033> 两汉：司马相如 </font><br>
亡是公听然而笑曰：“楚则失矣，而齐亦未为得也。夫使诸侯纳贡者，非为财币，所以述职也。封疆画界者，非为守御，所以禁淫也。今齐列为东藩，而外私肃慎，捐国逾限，越海而田，其于义固未可也。且二君之论，不务明君臣之义，正诸侯之礼，徒事争于游戏之乐，苑囿之大，欲以奢侈相胜，荒淫相越，此不可以扬名发誉，而适足以贬君自损也。“且夫齐楚之事，又乌足道乎！君未睹夫巨丽也，独不闻天子之上林乎？左苍梧，右西极。丹水更其南，紫渊径其北。终始灞浐，出入泾渭；酆镐潦潏，纡馀委蛇，经营乎其内。荡荡乎八川分流，相背而异态。东西南北，驰骛往来，出乎椒丘之阙，行乎洲淤之浦，经乎桂林之中，过乎泱漭之野。汩乎混流，顺阿而下，赴隘狭之口，触穹石，激堆埼，沸乎暴怒，汹涌澎湃。滭弗宓汩，逼侧泌瀄。横流逆折，转腾潎冽，滂濞沆溉。穹隆云桡，宛潬胶戾。逾波趋浥，涖涖下濑。批岩冲拥，奔扬滞沛。临坻注壑，瀺灂霣坠，沈沈隐隐，砰磅訇礚，潏潏淈淈，湁潗鼎沸。驰波跳沫，汩濦漂疾。悠远长怀，寂漻无声，肆乎永归。然后灏溔潢漾，安翔徐回，翯乎滈滈，东注太湖，衍溢陂池。于是乎鲛龙赤螭，??渐离，鰅鰫鳍鮀，禺禺魼鳎，揵鳍掉尾，振鳞奋翼，潜处乎深岩，鱼鳖讙声，万物众伙。明月珠子，的砾江靡。蜀石黄碝，水玉磊砢，磷磷烂烂，采色澔汗，藂积乎其中。鸿鹔鹄鸨，鴐 鹅属玉，交精旋目，烦鹜庸渠，箴疵?卢，群浮乎其上，泛淫泛滥，随风澹淡，与波摇荡，奄薄水渚，唼喋菁藻，咀嚼菱藕。“于是乎崇山矗矗，巃嵷崔巍，深林巨木，崭岩参嵳，九嵕嶻嶭。南山峨峨，岩陁甗崎，摧崣崛崎。振溪通谷，蹇产沟渎，谽呀豁閕。阜陵别岛，崴磈葨廆，丘虚堀礨，隐辚郁垒，登降施靡，陂池貏豸，沇溶淫鬻，散涣夷陆，亭皋千里，靡不被筑。揜以绿蕙，被以江蓠，糅以蘪芜，杂以留夷。布结缕，攒戾莎，揭车衡兰，槀本射干，茈姜蘘荷，葴持若荪，鲜支黄砾，蒋苎青薠，布濩闳泽，延曼太原。离靡广衍，应风披靡，吐芳扬烈，郁郁菲菲，众香发越，肸蚃布写，晻薆咇茀。“于是乎周览泛观，缜纷轧芴，芒芒恍忽。视之无端，察之无涯，日出东沼，入乎西陂。其南则隆冬生长，涌水跃波。其兽则?旄貘嫠，沈牛麈麋，赤首圜题，穷奇象犀。其北则盛夏含冻裂地，涉冰揭河。其兽则麒麟角端，騊駼橐驼，蛩蛩驒騱，駃騠驴骡六庵注。“于是乎离宫别馆，弥山跨谷，高廊四注，重坐曲阁，华榱璧珰，辇道纚属，步櫩周流，长途中宿。夷嵕筑堂，累台增成，岩窔洞房，頫杳眇而无见，仰攀橑而扪天，奔星更于闺闼，宛虹扦于楯轩，青龙蚴蟉于东箱，象舆婉僤于西清，灵圄燕于闲馆，偓佺之伦，暴于南荣。醴泉涌于清室，通川过于中庭。盘石振崖，嵚岩倚倾。嵯峨磼礏，刻削峥嵘。玫瑰碧琳，珊瑚丛生，琘玉旁唐，玢豳文鳞，赤瑕驳荦，杂臿其间，晁采琬琰，和氏出焉。“于是乎卢橘夏熟，黄甘橙楱，枇杷橪柿，亭奈厚朴，梬枣杨梅，樱桃蒲陶，隐夫薁棣，答沓离支，罗乎后宫，列乎北园。崒丘陵，下平原，扬翠叶，扤紫茎，发红华，垂朱荣，煌煌扈扈，照曜钜野。沙棠栎槠，华枫枰栌，留落胥邪，仁频并闾，欃檀木兰，豫章女贞，长千仞，大连抱，夸条直畅，实叶葰楙，攒立丛倚，连卷欐佹，崔错癹骫，坑衡閜砢，垂条扶疏，落英幡纚，纷溶箾蔘，猗狔从风，藰莅卉歙，盖象金石之声，管籥之音。偨池茈虒，旋还乎后宫，杂袭絫辑，被山缘谷，循阪下隰，视之无端，究之无穷。“于是乎玄猨素雌，蜼玃飞鸓，蛭蜩蠼猱，獑胡豰蛫，栖息乎其间。长啸哀鸣，翩幡互经。夭蟜枝格，偃蹇杪颠。隃绝梁，腾殊榛，捷垂条，掉希间，牢落陆离，烂漫远迁。若此者数百千处。娱游往来，宫宿馆舍，庖厨不徙，后宫不移，百官备具。“于是乎背秋涉冬，天子校猎。乘镂象，六玉虬，拖蜺旌，靡云旗，前皮轩，后道游。孙叔奉辔，卫公参乘，扈从横行，出乎四校之中。鼓严簿，纵猎者，河江为阹，泰山为橹，车骑雷起，殷天动地，先后陆离，离散别追。淫淫裔裔，缘陵流泽，云布雨施。生貔豹，搏豺狼，手熊罴，足壄羊，蒙鹖苏，绔白虎，被班文，跨壄马，凌三嵕之危，下碛历之坻。径峻赴险，越壑厉水。椎蜚廉，弄獬豸，格虾蛤，鋋猛氏，羂騕褭，射封豕。箭不苟害，解脰陷脑，弓不虚发，应声而倒。于是乘舆弭节徘徊，翱翔往来，睨部曲之进退，览将帅之变态。然后侵淫促节，儵夐远去，流离轻禽，蹴履狡兽。轊白鹿，捷狡兔，轶赤电，遗光耀。追怪物，出宇宙，弯蕃弱，满白羽，射游枭，栎蜚遽。择肉而后发，先中而命处，弦矢分，艺殪仆。然后扬节而上浮，凌惊风，历骇猋，乘虚无，与神俱。躏玄鹤，乱昆鸡，遒孔鸾，促鵔鸃，拂翳鸟，捎凤凰，捷鹓鶵，揜焦明。道尽途殚，回车而还。消遥乎襄羊，降集乎北纮，率乎直指，晻乎反乡。蹷石阙，历封峦，过鳷鹊，望露寒，下棠梨，息宜春，西驰宣曲，濯鹢牛首，登龙台，掩细柳。观士大夫之勤略，均猎者之所得获，徒车之所轥轹，步骑之所蹂若，人臣之所蹈籍，与其穷极倦谻，惊惮詟伏，不被创刃而死者，他他籍籍，填坑满谷，掩平弥泽。“于是乎游戏懈怠，置酒乎颢天之台，张乐乎轇輵之宇。撞千石之钟，立万石之虡，建翠华之旗，树灵鼍之鼓，奏陶唐氏之舞，听葛天氏之歌，千人唱，万人和，山陵为之震动，川谷为之荡波。巴渝宋蔡，淮南干遮，文成颠歌，族居递奏，金鼓迭起，铿鎗闛鞈，洞心骇耳。荆吴郑卫之声，韶濩武象之乐，阴淫案衍之音，鄢郢缤纷，激楚结风。俳优侏儒，狄鞮之倡，所以娱耳目乐心意者，丽靡烂漫于前，靡曼美色于后。若夫青琴、宓妃之徒，绝殊离俗，妖冶娴都，靓妆刻饰，便嬛绰约，柔桡嫚嫚，妩媚孅弱。曳独茧之褕绁，眇阎易以恤削，便姗嫳屑，与俗殊服，芬芳沤郁，酷烈淑郁；皓齿粲烂，宜笑的皪；长眉连娟，微睇绵藐，色授魂与，心愉于侧。“于是酒中乐酣，天子芒然而思，似若有亡，曰：'嗟乎！此大奢侈。朕以览听馀闲，无事弃日，顺天道以杀伐，时休息于此。恐后叶靡丽，遂往而不返，非所以为继嗣创业垂统也。’于是乎乃解酒罢猎，而命有司曰：'地可垦辟，悉为农郊，以赡萌隶，隤墙填堑，使山泽之人得至焉。实陂池而勿禁，虚宫馆而勿仞，发仓廪以救贫穷，补不足，恤鳏寡，存孤独，出德号，省刑罚，改制度，易服色，革正朔，与天下为更始。’“于是历吉日以斋戒，袭朝服，乘法驾，建华旗，鸣玉鸾，游于六艺之囿，驰骛乎仁义之涂，览观《春秋》之林，射《狸首》，兼《驺虞》，弋玄鹤，舞干戚，载云?，揜群雅，悲《伐檀》，乐乐胥，修容乎礼园，翱翔乎书圃，述《易》道，放怪兽，登明堂，坐清庙，次群臣，奏得失，四海之内，靡不受获。于斯之时，天下大说，乡风而听，随流而化，芔然兴道而迁义，刑错而不用，德隆于三王，而功羡于五帝。若此故猎，乃可喜也。若夫终日驰骋，劳神苦形，罢车马之用，抏士卒之精，费府库之财，而无德厚之恩，务在独乐，不顾众庶，亡国家之政，贪雉兔之获，则仁者不繇也。从此观之，齐楚之事，岂不哀哉！地方不过千里，而囿居九百，是草木不得垦辟，而人无所食也。夫以诸侯之细，而乐万乘之侈，仆恐百姓被其尤也。”于是二子愀然改容，超若自失，逡巡避席，曰：“鄙人固陋，不知忌讳，乃今日见教，谨受命矣。”<br>
<font color=#333333 size=5em> 66.青青陵上柏 </font><br>
<font color=#FF0033> 两汉：佚名 </font><br>
青青陵上柏，磊磊涧中石。人生天地间，忽如远行客。斗酒相娱乐，聊厚不为薄。驱车策驽马，游戏宛与洛。洛中何郁郁，冠带自相索。长衢罗夹巷，王侯多第宅。两宫遥相望，双阙百余尺。极宴娱心意，戚戚何所迫？<br>
<font color=#333333 size=5em> 67.怨歌行 </font><br>
<font color=#FF0033> 两汉：班婕妤 </font><br>
新裂齐纨素，皎洁如霜雪。裁为合欢扇，团团似明月。出入君怀袖，动摇微风发。常恐秋节至，凉飙夺炎热。弃捐箧笥中，恩情中道绝。<br>
<font color=#333333 size=5em> 68.客从远方来 </font><br>
<font color=#FF0033> 两汉：佚名 </font><br>
客从远方来，遗我一端绮。相去万余里，故人心尚尔。文采双鸳鸯，裁为合欢被。著以长相思，缘以结不解。以胶投漆中，谁能别离此？<br>
<font color=#333333 size=5em> 69.桓灵时童谣 </font><br>
<font color=#FF0033> 两汉：佚名 </font><br>
举秀才，不知书。举孝廉，父别居。寒素清白浊如泥，高第良将怯如鸡。<br>
<font color=#333333 size=5em> 70.吊屈原赋 </font><br>
<font color=#FF0033> 两汉：贾谊 </font><br>
谊为长沙王太傅，既以谪去，意不自得；及度湘水，为赋以吊屈原。屈原，楚贤臣也。被谗放逐，作《离骚》赋，其终篇曰：“已矣哉！国无人兮，莫我知也。”遂自投汨罗而死。谊追伤之，因自喻，其辞曰：恭承嘉惠兮，俟罪长沙；侧闻屈原兮，自沉汨罗。造讬湘流兮，敬吊先生；遭世罔极兮，乃殒厥身。呜呼哀哉！逢时不祥。鸾凤伏竄兮，鸱枭翱翔。闒茸尊显兮，谗谀得志；贤圣逆曳兮，方正倒植。世谓随、夷为溷兮，谓跖、蹻为廉；莫邪为钝兮，铅刀为銛。吁嗟默默，生之无故兮；斡弃周鼎，宝康瓠兮。腾驾罷牛，骖蹇驴兮；骥垂两耳，服盐车兮。章甫荐履，渐不可久兮；嗟苦先生，独离此咎兮。讯曰：已矣！国其莫我知兮，独壹郁其谁语？凤漂漂其高逝兮，固自引而远去。袭九渊之神龙兮，沕深潜以自珍；偭蟂獭以隐处兮，夫岂从虾与蛭蟥？所贵圣人之神德兮，远浊世而自藏；使骐骥可得系而羁兮，岂云异夫犬羊？般纷纷其离此尤兮，亦夫子之故也。历九州而其君兮，何必怀此都也？凤凰翔于千仞兮，览德辉而下之；见细德之险徵兮，遥曾击而去之。彼寻常之污渎兮，岂能容夫吞舟之巨鱼？横江湖之鳣鲸兮，固将制于蝼蚁。<br>
<font color=#333333 size=5em> 71.回车驾言迈 </font><br>
<font color=#FF0033> 两汉：佚名 </font><br>
回车驾言迈，悠悠涉长道。四顾何茫茫，东风摇百草。所遇无故物，焉得不速老。盛衰各有时，立身苦不早。人生非金石，岂能长寿考？奄忽随物化，荣名以为宝。<br>
<font color=#333333 size=5em> 72.冉冉孤生竹 </font><br>
<font color=#FF0033> 两汉：佚名 </font><br>
冉冉孤生竹，结根泰山阿。与君为新婚，菟丝附女萝。菟丝生有时，夫妇会有宜。千里远结婚，悠悠隔山陂。思君令人老，轩车来何迟！伤彼蕙兰花，含英扬光辉。过时而不采，将随秋草萎。君亮执高节，贱妾亦何为！<br>
<font color=#333333 size=5em> 73.太史公自序 </font><br>
<font color=#FF0033> 两汉：司马迁 </font><br>
太史公曰：“先人有言：'自周公卒五百岁而有孔子。孔子卒后至于今五百岁，有能绍明世、正《易传》，继《春秋》、本《诗》、《书》、《礼》、《乐》之际？’”意在斯乎！意在斯乎！小子何敢让焉！上大夫壶遂曰：“昔孔子何为而作《春秋》哉”？太史公曰：“余闻董生曰：'周道衰废，孔子为鲁司寇，诸侯害子，大夫用之。孔子知言之不用，道之不行也，是非二百四十二年之中，以为天下仪表，贬天子，退诸侯，讨大夫，以达王事而已矣。’子曰：'我欲载之空言，不如见之于行事之深切著明也。’夫《春秋》，上明三王之道，下辨人事之纪，别嫌疑，明是非，定犹豫，善善恶恶，贤贤贱不肖，存亡国，继绝世，补弊起废，王道之大者也。《易》著天地、阴阳、四时、五行，故长于变；《礼》经纪人伦，故长于行；《书》记先王之事，。故长于政；《诗》记山川、溪谷、禽兽、草木、牝牡、雌雄，故长于风；《乐》乐所以立，故长于和；《春秋》辨是非，故长于治人。是故《礼》以节人，《乐》以发和，《书》以道事，《诗》以达意，《易》以道化，《春秋》以道义。拨乱世反之正，莫近于《春秋》。《春秋》文成数万，其指数千。万物之散聚皆在《春秋》。《春秋》之中，弑君三十六，亡国五十二，诸侯奔走不得保其社稷者不可胜数。察其所以，皆失其本已。故《易》曰’失之毫厘，差之千里。’故曰’臣弑君，子弑父，非一旦一夕之故也，其渐久矣’。故有国者不可以不知《春秋》，前有谗而弗见，后有贼而不知。为人臣者不可以不知《春秋》，守经事而不知其宜，遭变事而不知其权。为人君父而不通于《春秋》之义者，必蒙首恶之名。为人臣子而不通于《春秋》之义者，必陷篡弑之诛，死罪之名。其实皆以为善，为之不知其义，被之空言而不敢辞。夫不通礼义之旨，至于君不君，臣不臣，父不父，子不子。夫君不君则犯，臣不臣则诛，父不父则无道，子不子则不孝。此四行者，天下之大过也。以天下之大过予之，则受而弗敢辞。故《春秋》者，礼义之大宗也。夫礼禁未然之前，法施已然之后；法之所为用者易见，而礼之所为禁者难知。”壶遂曰：“孔子之时，上无明君，下不得任用，故作《春秋》，垂空文以断礼义，当一王之法。今夫子上遇明天子，下得守职，万事既具，咸各序其宜，夫子所论，欲以何明？”太史公曰：“唯唯，否否，不然。余闻之先人曰：'伏羲至纯厚，作《易》八卦。尧舜之盛，《尚书》载之，礼乐作焉。汤武之隆，诗人歌之。《春秋》采善贬恶，推三代之德，褒周室，非独刺讥而已也。’汉兴以来，至明天子，获符瑞，封禅，改正朔，易服色，受命于穆清，泽流罔极，海外殊俗，重译款塞，请来献见者不可胜道。臣下百官力诵圣德，犹不能宣尽其意。且士贤能而不用，有国者之耻；主上明圣而德不布闻，有司之过也。且余尝掌其官，废明圣盛德不载，灭功臣世家贤大夫之业不述，堕先人所言，罪莫大焉。余所谓述故事，整齐其世传，非所谓作也，而君比之于《春秋》，谬矣。”于是论次其文。七年而太史公遭李陵之祸，幽于缧绁。乃喟然而叹曰：“是余之罪也夫。是余之罪也夫！身毁不用矣！”退而深惟曰：“夫《诗》、《书》隐约者，欲遂其志之思也。昔西伯拘羑里，演《周易》；孔子厄陈、蔡，作《春秋》；屈原放逐，著《离骚》；左丘失明，厥有《国语》；孙子膑脚，而论兵法；不韦迁蜀，世传《吕览》；韩非囚秦，《说难》、《孤愤》；《诗》三百篇，大抵贤圣发愤之所为作也。此人皆意有所郁结，不得通其道也，故述往事，思来者。”于是卒述陶唐以来，至于麟止，自黄帝始。<br>
<font color=#333333 size=5em> 74.明月皎夜光 </font><br>
<font color=#FF0033> 两汉：佚名 </font><br>
明月皎夜光，促织鸣东壁。玉衡指孟冬，众星何历历。白露沾野草，时节忽复易。秋蝉鸣树间，玄鸟逝安适。昔我同门友，高举振六翮。不念携手好，弃我如遗迹。南箕北有斗，牵牛不负轭。良无盘石固，虚名复何益？<br>
<font color=#333333 size=5em> 75.子虚赋 </font><br>
<font color=#FF0033> 两汉：司马相如 </font><br>
楚使子虚使于齐，王悉发车骑，与使者出田。田罢，子虚过奼乌有先生，亡是公在焉。坐定，乌有先生问曰：“今日田乐乎？”子虚曰：“乐。”“获多乎？”曰：“少。”“然则何乐？”对曰：“仆乐齐王之欲夸仆以车骑之众，而仆对以云梦之事也。”曰：“可得闻乎？”子虚曰：“可。王车驾千乘，选徒万骑，田于海滨。列卒满泽，罘罔弥山，掩兔辚鹿，射麇脚麟。骛于盐浦，割鲜染轮。射中获多，矜而自功。顾谓仆曰：'楚亦有平原广泽游猎之地饶乐若此者乎？楚王之猎孰与寡人乎？’仆下车对曰：'臣，楚国之鄙人也，幸得宿卫十有余年，时从出游，游于后园，览于有无，然犹未能遍睹也，又焉足以言其外泽者乎！’齐王曰：'虽然，略以子之所闻见而言之。’“仆对曰：'唯唯。臣闻楚有七泽，尝见其一，未睹其余也。臣之所见，盖特其小小耳者，名曰云梦。云梦者，方九百里，其中有山焉。其山则盘纡茀郁，隆崇嵂崒；岑崟参差，日月蔽亏；交错纠纷，上干青云；罢池陂陀，下属江河。其土则丹青赭垩，雌黄白坿，锡碧金银，众色炫耀，照烂龙鳞。其石则赤玉玫瑰，琳瑉琨吾，瑊玏玄厉，碝石碔玞。其东则有蕙圃：衡兰芷若，芎藭昌蒲，茳蓠麋芜，诸柘巴苴。其南则有平原广泽，登降陁靡，案衍坛曼。缘以大江，限以巫山。其高燥则生葴菥苞荔，薛莎青薠。其卑湿则生藏莨蒹葭，东蔷雕胡，莲藕觚卢、菴闾轩于，众物居之，不可胜图。其西则有涌泉清池，激水推移，外发芙蓉菱华，内隐钜石白沙。其中则有神龟蛟鼍，瑇瑁鳖鼋。其北则有阴林：其树楩柟豫章，桂椒木兰，蘖离朱杨，樝梨梬栗，橘柚芬芳；其上则有鹓雏孔鸾，腾远射干；其下则有白虎玄豹，蟃蜒貙犴。'于是乃使剸诸之伦，手格此兽。楚王乃驾驯驳之驷，乘雕玉之舆。靡鱼须之桡旃，曳明月之珠旗。建干将之雄戟，左乌号之雕弓，右夏服之劲箭。阳子骖乘，纤阿为御，案节未舒，即陵狡兽。蹴蛩蛩，辚距虚，轶野马，轊陶駼，乘遗风，射游骐。倏眒倩浰，雷动猋至，星流霆击。弓不虚发，中必决眦，洞胸达腋，绝乎心系。获若雨兽，揜草蔽地。于是楚王乃弭节俳徊，翱翔容与。览乎阴林，观壮士之暴怒，与猛兽之恐惧。徼郄受诎，殚睹众物之变态。'于是郑女曼姬，被阿緆，揄紵缟，杂纤罗，垂雾縠。襞积褰绉，郁桡溪谷。衯衯裶裶，扬袘戌削，蜚纤垂髾。扶与猗靡，噏呷萃蔡。下摩兰蕙，上拂羽盖。错翡翠之威蕤，缪绕玉绥。眇眇忽忽，若神仙之仿佛。'于是乃相与獠于蕙圃，媻珊郣窣，上乎金堤。揜翡翠，射鵕鸃。微矰出，孅缴施。弋白鹄，连鴐鹅。双鸧下，玄鹤加。怠而后发，游于清池。浮文鹢，扬旌栧。张翠帷，建羽盖。罔瑇瑁，钩紫贝。摐金鼓，吹鸣籁。榜人歌，声流喝。水虫骇，波鸿沸。涌泉起，奔扬会。礧石相击，硠硠礚礚，若雷霆之声，闻乎数百里之外。将息獠者，击灵鼓，起烽燧。车按行，骑就队。纚乎淫淫，般乎裔裔。'于是楚王乃登云阳之台，怕乎无为，澹乎自持，勺药之和，具而后御之。不若大王终日驰骋，曾不下舆，脟割轮焠，自以为娱。臣窃观之，齐殆不如。’于是齐王默然无以应仆也。”乌有先生曰：“是何言之过也！足下不远千里，来贶齐国，王悉发境内之士，而备车骑之众，与使者出畋，乃欲勠力致获，以娱左右，何名为夸哉！问楚地之有无者，愿闻大国之风烈，先生之余论也。今足下不称楚王之德厚，而盛推云梦以为高，奢言淫乐而显侈靡，窃为足下不取也。必若所言，固非楚国之美也。无而言之，是害足下之信也。章君恶、伤私义，二者无一可，而先生行之，必且轻于齐而累于楚矣。且齐东陼钜海，南有琅邪；观乎成山，射乎之罘；浮勃澥，游孟诸；邪与肃慎为邻，右以汤谷为界。秋田乎青丘，彷徨乎海外。吞若云梦者八九于其胸中曾不蒂芥。若乃俶傥瑰伟，异方殊类，珍怪鸟兽，万端鳞崪充牣其中，不可胜记。禹不能名，卨不能计。然在诸侯之位，不敢言游戏之乐，苑囿之大；先生又见客，是以王辞不复，何为无以应哉！”<br>
<font color=#333333 size=5em> 76.滑稽列传 </font><br>
<font color=#FF0033> 两汉：司马迁 </font><br>
孔子曰：“六艺于治一也。《礼》以节人，《乐》以发和，《书》以道事，《诗》以达意，《易》以神化，《春秋》以义。”太史公曰：“天道恢恢，岂不大哉！谈言微中，亦可以解纷。淳于髡者，齐之赘婿也。长不满七尺，滑稽多辩，数使诸侯，未尝屈辱。齐威王之时喜隐，好为淫乐长夜之饮，沉湎不治，委政卿大夫。百官荒乱，诸侯并侵，国且危亡，在于旦暮，左右莫敢谏。淳于髡说之以隐曰：“国中有大鸟，止王之庭，三年不蜚又不呜，王知此鸟何也？”王曰：“此鸟不飞则已，一飞冲天；不鸣则已，一鸣惊人。”于是乃朝诸县令长七十二人，赏一人，诛一人，奋兵而出。诸侯振惊，皆还齐侵地。威行三十六年。语在《田完世家》中。威王八年，楚人发兵加齐。齐王使淳于髡之赵请救兵，赍金百斤，车马十驷。淳于髡仰天大笑，冠缨索绝。王曰：“先生少之乎？”髡曰：“何敢！”王曰：“笑岂有说乎？”髡曰：“今者臣从东方来，见道旁有禳田者，操一豚蹄，酒一盂，祝曰：'瓯窭满篝，污邪满车，五谷蕃熟，穰穰满家。’臣见其所持者狭而所欲者奢，故笑之。”于是齐威王乃益赍黄金千溢，白璧十双，车马百驷。髡辞而行，至赵。赵王与之精兵十万，革车千乘。楚闻之，夜引兵而去。威王大悦，置酒后宫，召髡赐之酒。问曰：“先生能饮几何而醉？”对曰：“臣饮一斗亦醉，一石亦醉。”威王曰：“先生饮一斗而醉，恶能饮一石哉！其说可得闻乎？”髡曰：“赐酒大王之前，执法在傍，御史在后，髡恐惧俯伏而饮，不过一斗径醉矣。若亲有严客，髡帣韝鞠，侍酒于前，时赐馀沥，奉觞上寿，数起，饮不过二斗径醉矣。若朋友交游，久不相见，卒然相覩，欢然道故，私情相语，饮可五六斗径醉矣。若乃州闾之会，男女杂坐，行酒稽留，六博投壶，相引为曹，握手无罚，目眙不禁，前有堕珥，后有遗簪，髡窃乐此，饮可八斗而醉二三。日暮酒阑，合尊促坐，男女同席，履舄交错，杯盘狼藉，堂上烛灭，主人留髡而送客。罗襦襟解，微闻芗泽，当此之时，髡心最欢，能饮一石。故曰酒极则乱，乐极则悲，万事尽然。”言不可极，极之而衰，以讽谏焉。齐王曰：“善。”乃罢长夜之饮，以髡为诸侯主客。宗室置酒，髡尝在侧。<br>
<font color=#333333 size=5em> 77.答苏武书 </font><br>
<font color=#FF0033> 两汉：李陵 </font><br>
子卿足下：勤宣令德，策名清时，荣问休畅，幸甚幸甚。远托异国，昔人所悲，望风怀想，能不依依？昔者不遗，远辱还答，慰诲勤勤，有逾骨肉，陵虽不敏，能不慨然？自从初降，以至今日，身之穷困，独坐愁苦。终日无睹，但见异类。韦韝毳幕，以御风雨；羶肉酪浆，以充饥渴。举目言笑，谁与为欢？胡地玄冰，边土惨裂，但闻悲风萧条之声。凉秋九月，塞外草衰。夜不能寐，侧耳远听，胡笳互动，牧马悲鸣，吟啸成群，边声四起。晨坐听之，不觉泪下。嗟乎子卿，陵独何心，能不悲哉！与子别后，益复无聊，上念老母，临年被戮；妻子无辜，并为鲸鲵；身负国恩，为世所悲。子归受荣，我留受辱，命也如何？身出礼义之乡，而入无知之俗；违弃君亲之恩，长为蛮夷之域，伤已！令先君之嗣，更成戎狄之族，又自悲矣。功大罪小，不蒙明察，孤负陵心区区之意。每一念至，忽然忘生。陵不难刺心以自明，刎颈以见志，顾国家于我已矣，杀身无益，适足增羞，故每攘臂忍辱，辙复苟活。左右之人，见陵如此，以为不入耳之欢，来相劝勉。异方之乐，只令人悲，增忉怛耳。嗟乎子卿，人之相知，贵相知心，前书仓卒，未尽所怀，故复略而言之。昔先帝授陵步卒五千，出征绝域。五将失道，陵独遇战，而裹万里之粮，帅徒步之师；出天汉之外，入强胡之域；以五千之众，对十万之军；策疲乏之兵，当新羁之马。然犹斩将搴旗，追奔逐北，灭迹扫尘，斩其枭帅，使三军之士，视死如归。陵也不才，希当大任，意谓此时，功难堪矣。匈奴既败，举国兴师。更练精兵，强逾十万。单于临阵，亲自合围。客主之形，既不相如；步马之势，又甚悬绝。疲兵再战，一以当千，然犹扶乘创痛，决命争首。死伤积野，余不满百，而皆扶病，不任干戈，然陵振臂一呼，创病皆起，举刃指虏，胡马奔走。兵尽矢穷，人无尺铁，犹复徒首奋呼，争为先登。当此时也，天地为陵震怒，战士为陵饮血。单于谓陵不可复得，便欲引还，而贼臣教之，遂使复战，故陵不免耳。昔高皇帝以三十万众，困于平城。当此之时，猛将如云，谋臣如雨，然犹七日不食，仅乃得免。况当陵者，岂易为力哉？而执事者云云，苟怨陵以不死。然陵不死，罪也；子卿视陵，岂偷生之士而惜死之人哉？宁有背君亲，捐妻子而反为利者乎？然陵不死，有所为也，故欲如前书之言，报恩于国主耳，诚以虚死不如立节，灭名不如报德也。昔范蠡不殉会稽之耻，曹沬不死三败之辱，卒复勾践之仇，报鲁国之羞，区区之心，窃慕此耳。何图志未立而怨已成，计未从而骨肉受刑，此陵所以仰天椎心而泣血也。足下又云：“汉与功臣不薄。”子为汉臣，安得不云尔乎？昔萧樊囚絷，韩彭葅醢，晁错受戮，周魏见辜。其余佐命立功之士，贾谊亚夫之徒，皆信命世之才，抱将相之具，而受小人之谗，并受祸败之辱，卒使怀才受谤，能不得展。彼二子之遐举，谁不为之痛心哉？陵先将军，功略盖天地，义勇冠三军，徒失贵臣之意，刭身绝域之表。此功臣义士所以负戟而长叹者也。何谓不薄哉？且足下昔以单车之使，适万乘之虏。遭时不遇，至于伏剑不顾；流离辛苦，几死朔北之野。丁年奉使，皓首而归；老母终堂，生妻去帷。此天下所希闻，古今所未有也。蛮貊之人，尚犹嘉子之节，况为天下之主乎？陵谓足下当享茅土之荐，受千乘之赏。闻子之归，赐不过二百万，位不过典属国，无尺土之封，加子之勤。而妨功害能之臣，尽为万户侯；亲戚贪佞之类，悉为廊庙宰。子尚如此，陵复何望哉？且汉厚诛陵以不死，薄赏子以守节，欲使远听之臣望风驰命，此实难矣，所以每顾而不悔者也。陵虽孤恩，汉亦负德。昔人有言：“虽忠不烈，视死如归。”陵诚能安，而主岂复能眷眷乎？男儿生以不成名，死则葬蛮夷中，谁复能屈身稽颡，还向北阙，使刀笔之吏弄其文墨邪？愿足下勿复望陵。嗟乎子卿，夫复何言？相去万里，人绝路殊。生为别世之人，死为异域之鬼。长与足下生死辞矣。幸谢故人，勉事圣君。足下胤子无恙，勿以为念。努力自爱，时因北风，复惠德音。李陵顿首。<br>
<font color=#333333 size=5em> 78.孟冬寒气至 </font><br>
<font color=#FF0033> 两汉：佚名 </font><br>
孟冬寒气至，北风何惨栗。愁多知夜长，仰观众星列。三五明月满，四五蟾兔缺。客从远方来，遗我一书札。上言长相思，下言久离别。置书怀袖中，三岁字不灭。一心抱区区，惧君不识察。<br>
<font color=#333333 size=5em> 79.古歌 </font><br>
<font color=#FF0033> 两汉：佚名 </font><br>
秋风萧萧愁杀人，出亦愁，入亦愁。座中何人，谁不怀忧。令我白头。胡地多飚风，树木何修修。离家日趋远，衣带日趋缓。心思不能言，肠中车轮转。<br>
<font color=#333333 size=5em> 80.凛凛岁云暮 </font><br>
<font color=#FF0033> 两汉：佚名 </font><br>
凛凛岁云暮，蝼蛄夕鸣悲。凉风率已厉，游子寒无衣。锦衾遗洛浦，同袍与我违。独宿累长夜，梦想见容辉。良人惟古欢，枉驾惠前绥。愿得常巧笑，携手同车归。既来不须臾，又不处重闱。亮无晨风翼，焉能凌风飞？眄睐以适意，引领遥相睎。徙倚怀感伤，垂涕沾双扉。<br>
<font color=#333333 size=5em> 81.驱车上东门 </font><br>
<font color=#FF0033> 两汉：佚名 </font><br>
驱车上东门，遥望郭北墓。白杨何萧萧，松柏夹广路。下有陈死人，杳杳即长暮。潜寐黄泉下，千载永不寤。浩浩阴阳移，年命如朝露。人生忽如寄，寿无金石固。万岁更相送，贤圣莫能度。服食求神仙，多为药所误。不如饮美酒，被服纨与素。<br>
<font color=#333333 size=5em> 82.长门赋·并序 </font><br>
<font color=#FF0033> 两汉：司马相如 </font><br>
孝武皇帝陈皇后，时得幸，颇妒。别在长门宫，愁闷悲思。闻蜀郡成都司马相如天下工为文，奉黄金百斤，为相如、文君取酒，因于解悲愁之辞。而相如为文以悟主上，陈皇后复得亲幸。其辞曰：夫何一佳人兮，步逍遥以自虞。魂逾佚而不反兮，形枯槁而独居。言我朝往而暮来兮，饮食乐而忘人。心慊移而不省故兮，交得意而相亲。伊予志之慢愚兮，怀贞悫之懽心。愿赐问而自进兮，得尚君之玉音。奉虚言而望诚兮，期城南之离宫。修薄具而自设兮，君曾不肯乎幸临。廓独潜而专精兮，天漂漂而疾风。登兰台而遥望兮，神怳怳而外淫。浮云郁而四塞兮，天窈窈而昼阴。雷殷殷而响起兮，声象君之车音。飘风回而起闺兮，举帷幄之襜襜。桂树交而相纷兮，芳酷烈之訚訚。孔雀集而相存兮，玄猨啸而长吟。翡翠胁翼而来萃兮，鸾凤翔而北南。心凭噫而不舒兮，邪气壮而攻中。下兰台而周览兮，步从容于深宫。正殿块以造天兮，郁并起而穹崇。间徙倚于东厢兮，观夫靡靡而无穷。挤玉户以撼金铺兮，声噌吰而似钟音。刻木兰以为榱兮，饰文杏以为梁。罗丰茸之游树兮，离楼梧而相撑。施瑰木之欂栌兮，委参差以槺梁。时仿佛以物类兮，象积石之将将。五色炫以相曜兮，烂耀耀而成光。致错石之瓴甓兮，象瑇瑁之文章。张罗绮之幔帷兮，垂楚组之连纲。抚柱楣以从容兮，览曲台之央央。白鹤噭以哀号兮，孤雌跱于枯杨。日黄昏而望绝兮，怅独托于空堂。悬明月以自照兮，徂清夜于洞房。援雅琴以变调兮，奏愁思之不可长。案流徵以却转兮，声幼妙而复扬。贯历览其中操兮，意慷慨而自卬。左右悲而垂泪兮，涕流离而从横。舒息悒而增欷兮，蹝履起而彷徨。揄长袂以自翳兮，数昔日之諐殃。无面目之可显兮，遂颓思而就床。抟芬若以为枕兮，席荃兰而茝香。忽寝寐而梦想兮，魄若君之在旁。惕寤觉而无见兮，魂迋迋若有亡。众鸡鸣而愁予兮，起视月之精光。观众星之行列兮，毕昴出于东方。望中庭之蔼蔼兮，若季秋之降霜。夜曼曼其若岁兮，怀郁郁其不可再更。澹偃蹇而待曙兮，荒亭亭而复明。妾人窃自悲兮，究年岁而不敢忘。<br>
<font color=#333333 size=5em> 83.今日良宴会 </font><br>
<font color=#FF0033> 两汉：佚名 </font><br>
今日良宴会，欢乐难具陈。弹筝奋逸响，新声妙入神。令德唱高言，识曲听其真。齐心同所愿，含意俱未申。人生寄一世，奄忽若飙尘。何不策高足，先据要路津。无为守穷贱，坎坷长苦辛。<br>
<font color=#333333 size=5em> 84.去者日以疏 </font><br>
<font color=#FF0033> 两汉：佚名 </font><br>
去者日以疏，来者日以亲。出郭门直视，但见丘与坟。古墓犁为田，松柏摧为薪。白杨多悲风，萧萧愁杀人。思还故里闾，欲归道无因。<br>
<font color=#333333 size=5em> 85.上山采蘼芜 </font><br>
<font color=#FF0033> 两汉：佚名 </font><br>
上山采蘼芜，下山逢故夫。长跪问故夫，新人复何如？新人虽言好，未若故人姝。颜色类相似，手爪不相如。新人从门入，故人从閤去。新人工织缣，故人工织素。织缣日一匹，织素五丈余。将缣来比素，新人不如故。<br>
<font color=#333333 size=5em> 86.归田赋 </font><br>
<font color=#FF0033> 两汉：张衡 </font><br>
游都邑以永久，无明略以佐时。徒临川以羡鱼，俟河清乎未期。感蔡子之慷慨，从唐生以决疑。谅天道之微昧，追渔父以同嬉。超埃尘以遐逝，与世事乎长辞。于是仲春令月，时和气清；原隰郁茂，百草滋荣。王雎鼓翼，鸧鹒哀鸣；交颈颉颃，关关嘤嘤。于焉逍遥，聊以娱情。尔乃龙吟方泽，虎啸山丘。仰飞纤缴，俯钓长流。触矢而毙，贪饵吞钩。落云间之逸禽，悬渊沉之鲨鰡。于时曜灵俄景，继以望舒。极般游之至乐，虽日夕而忘劬。感老氏之遗诫，将回驾乎蓬庐。弹五弦之妙指，咏周、孔之图书。挥翰墨以奋藻，陈三皇之轨模。苟纵心于物外，安知荣辱之所如。<br>
<font color=#333333 size=5em> 87.四愁诗 </font><br>
<font color=#FF0033> 两汉：张衡 </font><br>
我所思兮在太山。欲往从之梁父艰，侧身东望涕沾翰。美人赠我金错刀，何以报之英琼瑶。路远莫致倚逍遥，何为怀忧心烦劳。我所思兮在桂林。欲往从之湘水深，侧身南望涕沾襟。美人赠我琴琅玕，何以报之双玉盘。路远莫致倚惆怅，何为怀忧心烦伤。我所思兮在汉阳。欲往从之陇阪长，侧身西望涕沾裳。美人赠我貂襜褕，何以报之明月珠。路远莫致倚踟蹰，何为怀忧心烦纡。我所思兮在雁门。欲往从之雪雰雰，侧身北望涕沾巾。美人赠我锦绣段，何以报之青玉案。路远莫致倚增叹，何为怀忧心烦惋。<br>
<font color=#333333 size=5em> 88.战城南 </font><br>
<font color=#FF0033> 两汉：佚名 </font><br>
战城南，死郭北，野死不葬乌可食。为我谓乌：且为客豪！野死谅不葬，腐肉安能去子逃？水深激激，蒲苇冥冥；枭骑战斗死，驽马徘徊鸣。梁筑室，何以南？何以北？禾黍不获君何食？愿为忠臣安可得？思子良臣，良臣诚可思：朝行出攻，暮不夜归！<br>
<font color=#333333 size=5em> 89.答客难 </font><br>
<font color=#FF0033> 两汉：东方朔 </font><br>
客难东方朔曰：“苏秦、张仪一当万乘之主，而身都卿相之位，泽及后世。今子大夫修先王之术，慕圣人之义，讽诵诗书百家之言，不可胜记，著于竹帛；唇腐齿落，服膺而不可释，好学乐道之效，明白甚矣；自以为智能海内无双，则可谓博闻辩智矣。然悉力尽忠，以事圣帝，旷日持久，积数十年，官不过侍郎，位不过执戟。意者尚有遗行邪？同胞之徒，无所容居，其故何也？”东方先生喟然长息，仰而应之曰：“是故非子之所能备。彼一时也，此一时也，岂可同哉？夫苏秦、张仪之时，周室大坏，诸侯不朝，力政争权，相擒以兵，并为十二国，未有雌雄。得士者强，失士者亡，故说得行焉。身处尊位，珍宝充内，外有仓麋，泽及后世，子孙长享。今则不然：圣帝德流，天下震慑，诸侯宾服，连四海之外以为带，安于覆盂；天下平均，合为一家，动发举事，犹运之掌，贤与不肖何以异哉？遵天之道，顺地之理，物无不得其所；故绥之则安，动之则苦；尊之则为将，卑之则为虏；抗之则在青云之上，抑之则在深渊之下；用之则为虎，不用则为鼠；虽欲尽节效情，安知前后？夫天地之大，士民之众，竭精驰说，并进辐凑者，不可胜数；悉力慕之，困于衣食，或失门户。使苏秦、张仪与仆并生于今之世，曾不得掌故，安敢望侍郎乎！传曰：'天下无害，虽有圣人，无所施才；上下和同，虽有贤者，无所立功。’故曰：时异事异。“虽然，安可以不务修身乎哉！《诗》曰：'鼓钟于宫，声闻于外。’'鹤鸣九皋，声闻于天’。苟能修身，何患不荣！太公体行仁义，七十有二，乃设用于文武，得信厥说。封于齐，七百岁而不绝。此士所以日夜孳孳，修学敏行，而不敢怠也。譬若鹡鸰，飞且鸣矣。传曰：'天不为人之恶寒而辍其冬，地不为人之恶险而辍其广，君子不为小人之匈匈而易其行。’'天有常度，地有常形，君子有常行；君子道其常，小人计其功。”诗云：'礼义之不愆，何恤人之言？’水至清则无鱼，人至察则无徒；冕而前旒，所以蔽明；黈纩充耳，所以塞聪。明有所不见，聪有所不闻，举大德，赦小过，无求备于一人之义也。枉而直之，使自得之；优而柔之，使自求之；揆而度之，使自索之。盖圣人之教化如此，欲其自得之；自得之，则敏且广矣。“今世之处士，时虽不用，块然无徒，廓然独居；上观许山，下察接舆；计同范蠡，忠合子胥；天下和平，与义相扶，寡偶少徒，固其宜也。子何疑于予哉？若大燕之用乐毅，秦之任李斯，郦食其之下齐，说行如流，曲从如环；所欲必得，功若丘山；海内定，国家安；是遇其时者也，子又何怪之邪？语曰：'以管窥天，以蠡测海，以筵撞钟，’岂能通其条贯，考其文理，发其音声哉？犹是观之，譬由鼱鼩之袭狗，孤豚之咋虎，至则靡耳，何功之有？今以下愚而非处士，虽欲勿困，固不得已，此适足以明其不知权变，而终惑于大道也。”</p>
<h3 id="font-color-333333-size-5em-90-项羽本纪赞-font"><font color=#333333 size=5em> 90.项羽本纪赞 </font></h3>
<p><font color=#FF0033> 两汉：司马迁 </font><br>
太史公曰：吾闻之周生曰：“舜目盖重瞳子。”又闻项羽亦重瞳子。羽岂其苗裔邪？何兴之暴也？夫秦失其政，陈涉首难，豪杰蜂起，相与并争，不可胜数。然羽非有尺寸，乘势起陇亩之中，三年，遂将五诸侯灭秦，分裂天下而封王侯，政由羽出，号为霸王，位虽不终，近古以来，未尝有也。及羽背关怀楚，放逐义帝而自立，怨王侯叛己，难矣。自矜功伐，奋其私智，而不师古，谓霸王之业，欲以力征经营天下，五年，卒亡其国，身死东城，尚不觉寤，而不自责，过矣。乃引“天亡我，非用兵之罪也”，岂不谬哉！<br>
<font color=#333333 size=5em> 90.管晏列传 </font><br>
<font color=#FF0033> 两汉：司马迁 </font><br>
管仲夷吾者，颍上人也。少时常与鲍叔牙游，鲍叔知其贤。管仲贫困，常欺鲍叔，鲍叔终善遇之，不以为言。已而鲍叔事齐公子小白，管仲事公子纠。及小白立为桓公，公子纠死，管仲囚焉。鲍叔遂进管仲。管仲既用，任政于齐，齐桓公以霸，九合诸侯，一匡天下，管仲之谋也。管仲曰：“吾始困时，尝与鲍叔贾，分财利多自与，鲍叔不以我为贪，知我贫也。吾尝为鲍叔谋事而更穷困，鲍叔不以我为愚，知时有利不利也。吾尝三仕三见逐于君，鲍叔不以我为不肖，知我不遇时。吾尝三战三走，鲍叔不以我怯，知我有老母也。公子纠败，召忽死之，吾幽囚受辱，鲍叔不以我为无耻，知我不羞小节而耻功名不显于天下也。生我者父母，知我者鲍子也。”鲍叔既进管仲，以身下之。子孙世禄于齐，有封邑者十余世，常为名大夫。天下不多管仲之贤而多鲍叔能之人也。管仲既任政相齐，以区区之齐在海滨，通货积财，富国强兵，与俗同好恶。故其称曰：“仓廪实而知礼节，衣食足而知荣辱，上服度则六亲固。四维不张，国乃灭亡。下令如流水之原，令顺民心。”故论卑而易行。俗之所欲，因而予之；俗之所否，因而去之。其为政也，善因祸而为福，转败而为功。贵轻重，慎权衡。桓公实怒少姬，南袭蔡，管仲因而伐楚，责包茅不入贡于周室。桓公实北征山戎，而管仲因而令燕修召公之政。于柯之会，桓公欲背曹沫之约，管仲因而信之，诸侯由是归齐。故曰：“知与之为取，政之宝也。”管仲富拟于公室，有三归、反坫，齐人不以为侈。管仲卒，齐国遵其政，常强于诸侯。后百余年而有晏子焉。晏子晏平仲婴者，莱之夷维人也。事齐灵公、庄公、景公，以节俭力行重于齐。既相齐，食不重肉，妾不衣帛。其在朝，君语及之，即危言；语不及之，即危行。国有道，即顺命；无道，即衡命。以此三世显名于诸侯。越石父贤，在缧绁中。晏子出，遭之涂，解左骖赎之，载归。弗谢，入闺。久之，越石父请绝。晏子惧然，摄衣冠谢曰：“婴虽不仁，免子于缌何子求绝之速也？”石父曰：“不然。吾闻君子诎于不知己而信于知己者。方吾在缧绁中，彼不知我也。夫子既已感寤而赎我，是知己；知己而无礼，固不如在缧绁之中。”晏子于是延入为上客。为齐相，出，其御之妻从门闲而窥其夫。其夫为相御，拥大盖，策驷马，意气扬扬甚自得也。既而归，其妻请去。夫问其故。妻曰：“晏子长不满六尺，身相齐国，名显诸侯。今者妾观其出，志念深矣，常有以自下者。今子长八尺，乃为人仆御，然子之意自以为足，妾是以求去也。”其后夫自抑损。晏子怪而问之，御以实对。晏子荐以为大夫。太史公曰：吾读管氏牧民、山高、乘马、轻重、九府，及晏子春秋，详哉其言之也。既见其著书，欲观其行事，故次其传。至其书，世多有之，是以不论，论其轶事。管仲世所谓贤臣，然孔子小之。岂以为周道衰微，桓公既贤，而不勉之至王，乃称霸哉？语曰“将顺其美，匡救其恶，故上下能相亲也”。岂管仲之谓乎？方晏子伏庄公尸哭之，成礼然后去，岂所谓“见义不为无勇”者邪？至其谏说，犯君之颜，此所谓“进思尽忠，退思补过”者哉！假令晏子而在，余虽为之执鞭，所忻慕焉。<br>
<font color=#333333 size=5em> 91.招隐士 </font><br>
<font color=#FF0033> 两汉：淮南小山 </font><br>
桂树丛生兮山之幽，偃蹇连蜷兮枝相缭。山气巄嵷兮石嵯峨，溪谷崭岩兮水曾波。猿狖群啸兮虎豹嗥，攀援桂枝兮聊淹留。王孙游兮不归，春草生兮萋萋。岁暮兮不自聊，蟪蛄鸣兮啾啾。坱兮轧，山曲岪，心淹留兮恫慌忽。罔兮沕，憭兮栗，虎豹穴。丛薄深林兮，人上栗。嵚岑碕礒兮，碅磳磈硊；树轮相纠兮，林木茷骫。青莎杂树兮，薠草靃靡；白鹿麏麚兮，或腾或倚。状貌崟崟兮峨峨，凄凄兮漇漇。猕猴兮熊罴，慕类兮以悲；攀援桂枝兮聊淹留。虎豹斗兮熊罴咆，禽兽骇兮亡其曹。王孙兮归来，山中兮不可以久留。<br>
<font color=#333333 size=5em> 92.惜誓 </font><br>
<font color=#FF0033> 两汉：贾谊 </font><br>
惜余年老而日衰兮，岁忽忽而不反。登苍天而高举兮，历众山而日远。观江河之纡曲兮，离四海之霑濡。攀北极而一息兮，吸沆瀣以充虚。飞朱鸟使先驱兮，驾太一之象舆。苍龙蚴虯于左骖兮，白虎骋而为右騑。建日月以为盖兮，载玉女于後车。驰骛于杳冥之中兮，休息虖昆仑之墟。乐穷极而不厌兮，愿从容虖神明。涉丹水而驰骋兮，右大夏之遗风。黄鹄之一举兮，知山川之纡曲。再举兮，睹天地之圜方。临中国之众人兮，讬回飙乎尚羊。乃至少原之野兮，赤松、王乔皆在旁。二子拥瑟而调均兮，余因称乎清商。澹然而自乐兮，吸众气而翱翔。念我长生而久仙兮，不如反余之故乡。黄鹄後时而寄处兮，鸱枭群而制之。神龙失水而陆居兮，为蝼蚁之所裁。夫黄鹄神龙犹如此兮，况贤者之逢乱世哉。寿冉冉而日衰兮，固儃回而不息。俗流从而不止兮，众枉聚而矫直。或偷合而苟进兮，或隐居而深藏。苦称量之不审兮，同权概而就衡。或推迻而苟容兮，或直言之谔謣。伤诚是之不察兮，并纫茅丝以为索。方世俗之幽昏兮，眩白黑之美恶。放山渊之龟玉兮，相与贵夫砾石。梅伯数谏而至醢兮，来革顺志而用国。悲仁人之尽节兮，反为小人之所贼。比干忠谏而剖心兮，箕子被发而佯狂。水背流而源竭兮，木去根而不长。非重躯以虑难兮，惜伤身之无功。已矣哉！独不见夫鸾凤之高翔兮，乃集大皇之野。循四极而回周兮，见盛德而後下。彼圣人之神德兮，远浊世而自藏。使麒麟可得羁而係兮，又何以异虖犬羊？<br>
<font color=#333333 size=5em> 93.怨词 </font><br>
<font color=#FF0033> 两汉：王昭君 </font><br>
秋木萋萋，其叶萎黄，有鸟处山，集于苞桑。养育毛羽，形容生光，既得行云，上游曲房。离宫绝旷，身体摧藏，志念没沉，不得颉颃。虽得委禽，心有徊惶，我独伊何，来往变常。翩翩之燕，远集西羌，高山峨峨，河水泱泱。父兮母兮，进阻且长，呜呼哀哉！忧心恻伤。<br>
<font color=#333333 size=5em> 94.紫芝歌 </font><br>
<font color=#FF0033> 两汉：佚名 </font><br>
莫莫高山。深谷逶迤。晔晔紫芝。可以疗饥。唐虞世远。吾将何归。驷马高盖。其忧甚大。富贵之畏人兮。贫贱之肆志。<br>
<font color=#333333 size=5em> 95.治安策 </font><br>
<font color=#FF0033> 两汉：贾谊 </font><br>
臣窃惟事势，可为痛哭者一，可为流涕者二，可为长太息者六，若其它背理而伤道者，难遍以疏举。进言者皆曰天下已安已治矣，臣独以为未也。曰安且治者，非愚则谀，皆非事实知治乱之体者也。夫抱火厝之积薪之下而寝其上，火未及燃，因谓之安，方今之势，何以异此！本末舛逆，首尾衡决，国制抢攘，非甚有纪，胡可谓治！陛下何不一令臣得熟数之于前，因陈治安之策，试详择焉！夫射猎之娱，与安危之机孰急？使为治劳智虑，苦身体，乏钟鼓之乐，勿为可也。乐与今同，而加之诸侯轨道，兵革不动，民保首领，匈叙宾服，四荒乡风，百姓素朴，狱讼衰息。大数既得，则天下顺治，海内之气，清和咸理，生为明帝，没为明神，名誉之美，垂于无穷。《礼》祖有功而宗有德，使顾成之庙称为太宗，上配太祖，与汉亡极。建久安之势，成长治之业，以承祖庙，以奉六亲，至孝也；以幸天下，以育群生，至仁也；立经陈纪，轻重同得，后可以为万世法程，虽有愚幼不肖之嗣，犹得蒙业而安，至明也。以陛下之明达，因使少知治体者得佐下风，致此非难也。其具可素陈于前，愿幸无忽。臣谨稽之天地，验之往古，按之当今之务，日夜念此至孰也，虽使禹舜复生，为陛下计，亡以易此。夫树国固，必相疑之势也，下数被其殃，上数爽其忧，甚非所以安上而全下也。今或亲弟谋为东帝，亲兄之子西乡而击，今吴又见告矣。天子春秋鼎盛，行义未过，德泽有加焉，犹尚如是，况莫大诸侯权力且十此者乎！然而天下少安，何也？大国之王幼弱未壮，汉之所置傅相方握其事。数年之后，诸侯之王大抵皆冠，血气方刚，汉之傅相称病而赐罢，彼自丞尉以上徧置私人，如此，有异淮南、济北之为邪？此时而欲为治安，虽尧舜不治。黄帝曰：“日中必熭，操刀必割。”今令此道顺，而全安甚易；不肯早为，已乃堕骨肉之属而抗刭之，岂有异秦之季世乎！夫以天子之位，乘今之时，因天之助，尚惮以危为安，以乱为治，假设陛下居齐桓之处，将不合诸侯而匡天下乎？臣又以知陛下有所必不能矣。假设天下如曩时，淮阴侯尚王楚，黥布王淮南，彭越王梁，韩信王韩，张敖王赵，贯高为相，卢绾王燕，陈狶在代，令此六七公者皆亡恙，当是时而陛下即天子位，能自安乎？臣有以知陛下之不能也。天下肴乱，高皇帝与诸公倂起，非有仄室之势以豫席之也。诸公幸者乃为中涓，其次仅得舍人，材之不逮至远也。高皇帝以明圣威武即天子位，割膏腴之地以王诸公，多者百余城，少者乃三四十县，德至渥也，然其后十年之间，反者九起。陛下之与诸公，非亲角材而臣之也，又非身封王之也，自高皇帝不能以是一岁为安，故臣知陛下之不能也。然尚有可诿者，曰疏。臣请试言其亲者。假令悼惠王王齐，元王王楚，中子王赵，幽王王淮阳，共王王梁，灵王王燕，厉王王淮南，六七贵人皆亡恙，当是时陛下即位，能为治乎？臣又知陛下之不能也。若此诸王，虽名为臣，实皆有布衣昆弟之心，虑无不帝制而天子自为者。擅爵人，赦死罪，甚者或戴黄屋，汉法令非行也。虽行不轨如厉王者，令之不肯听，召之安可致乎！幸而来至，法安可得加！动一亲戚，天下圜视而起，陛下之臣虽有悍如冯敬者，适启其口，匕首已陷其胸矣。陛下虽贤，谁与领此？故疏者必危，亲者必乱，已然之效也。其异姓负强而动者，汉已幸胜之矣，又不易其所以然。同姓袭是迹而动，既有徵矣，其势尽又复然。殃祸之变未知所移，明帝处之尚不能以安，后世将如之何！屠牛坦一朝解十二牛，而芒刃不顿者，所排击剥割，皆众理解也。至于髋髀之所，非斤则斧。夫仁义恩厚，人主之芒刃也；权势法制，人主之斤斧也。今诸侯王皆众髋髀也，释斤斧之用，而欲婴以芒刃，臣以为不缺则折。胡不用之淮南、济北？势不可也。臣窃迹前事，大抵强者先反，淮阴王楚最强，则最先反；韩信倚胡，则又反；贯高因赵资，则又反；陈狶兵精，则又反；彭越用梁，则又反；黥布用淮南，则又反；卢绾最弱，最后反。长沙乃在二万五千户耳，功少而最完，势疏而最忠，非独性异人也，亦形势然也。曩令樊、郦、绛、灌据数十城而王，今虽以残亡可也；令信、越之伦列为彻侯而居，虽至今存可也。然则天下之大计可知已。欲诸王之皆忠附，则莫若令如长沙王，欲臣子之勿菹醢，则莫若令如樊郦等；欲天下之治安，莫若众建诸侯而少其力。力少则易使以义，国小则亡邪心。令海内之势如身之使臂，臂之使指，莫不制从。诸侯之君不敢有异心，辐凑并进而归命天子，虽在细民，且知其安，故天下咸知陛下之明。割地定制，令齐、赵、楚各为若干国，使悼惠王、幽王、元王之子孙毕以次各受祖之分地，地尽而止，及燕、梁它国皆然。其分地众而子孙少者，建以为国，空而置之，须其子孙生者，举使君之。诸侯之地其削颇入汉者，为徙其侯国，及封其子孙也，所以数偿之；一寸之地，一人之众，天子亡所利焉，诚以定治而已，故天下咸知陛下之廉。地制壹定，宗室子孙莫虑不王，下无倍畔之心，上无诛伐之志，故天下咸知陛下之仁。法立而不犯，令行而不逆，贯高、利几之谋不生，柴奇、开章不计不萌，细民乡善，大臣致顺，故天下咸知陛下之义。卧赤子天下之上而安，植遗腹，朝委裘，而天下不乱。当时大治，后世诵圣。壹动而五业附，陛下谁惮而久不为此？天下之势方病大瘇。一胫之大几如要，一指之大几如股，平居不可屈信，一二指搐，身虑亡聊。失今不治，必为锢疾，后虽有扁鹊，不能为已。病非徒瘇也，又苦蹠戾。元王之子，帝之从弟也，今之王者，从弟之子也。惠王之子，亲兄子也；今之王者，兄子之子也。亲者或亡分地以安天下，疏者或制大权以逼天子，臣故曰非徒病瘇也，又苦蹠戾。可痛哭者，此病是也。天下之势方倒县。凡天子者，天下之首，何也？上也。蛮夷者，天下之足，何也？下也。今匈奴嫚娒侵掠，至不敬也，为天下患，至亡已也，而汉岁金絮采缯以奉之。夷狄征令，是主上之操也；天子共贡，是臣下之礼也。足反居上，首顾居下，倒县如此，莫之能解，犹为国有人乎？非亶倒县而已，又类辟，且病痱。夫辟者一面病，痱者一方痛。今西边北边之郡，虽有长爵不轻得复，五尺以上不轻得息，斥候望烽燧不得卧，将吏被介胄而睡，臣故曰一方病矣。医能治之，而上不使，可为流涕者此也。陛下何忍以帝皇之号为戎人诸侯，势既卑辱，而祸不息，长此安穷！进谋者率以为是，固不可解也，亡具甚矣。臣窃料匈奴之众不过汉一大县，以天下之大困于一县之众，甚为执事者羞之。陛下何不试以臣为属国之官以主匈奴？行臣之计，请必系单于之颈而制其命，伏中行说而笞其背，举匈奴之众唯上之令。今不猎猛敌而猎田彘，不搏反寇而搏畜菟，玩细娱而不图大患，非所以为安也。德可远施，威可远加，而直数百里外威令不信，可为流涕者此也。今民卖僮者，为之绣衣丝履偏诸缘，内之闲中，是古天子后服，所以庙而不宴者也，而庶人得以衣婢妾。白縠之表，薄纨之里， 以偏诸，美者黼绣，是古天子之服，今富人大贾嘉会召客者以被墙。古者以奉一帝一后而节适，今庶人屋壁得为帝服，倡优下贱得为后饰，然而天下不屈者，殆未有也。且帝之身自衣皁绨，而富民墙屋被文绣；天子之后以缘其领，庶人孽妾缘其履：此臣所谓舛也。夫百人作之不能衣一人，欲天下亡寒，胡可得也？一人耕之，十人聚而食之，欲天下亡饥，不可得也。饥寒切于民之肌肤，欲其亡为奸邪，不可得也。国已屈矣，盗贼直须时耳，然而献计者曰“毋动”，为大耳。夫俗至大不敬也，至亡等也，至冒上也，进计者犹曰“毋为”，可为长太息者此也。商君遗礼义，弃仁恩，并心于进取。行之二岁，秦俗日败。故秦人家富子壮则出分，家贫子壮则出赘。借父耰鉏，虑有德色；母取箕帚，立而谇语。抱哺其于，与公并倨；妇姑不相说，则反唇而相稽。其慈子耆利，不同禽兽者亡几耳。然并心而赴时犹曰蹶六国，兼天下。功成求得矣，终不知反廉愧之节，仁义之厚。信并兼之法，遂进取之业，天下大败，众掩寡，智欺愚，勇威怯，壮陵衰，其乱至矣，是以大贤起之，威震海内，德从天下。曩之为秦者，今转而为汉矣。然其遗风余俗，犹尚未改。今世以侈靡相竞，而上亡制度，弃礼谊，捐廉耻日甚，可谓月异而岁不同矣。逐利不耳，虑非顾行也，今其甚者杀父兄矣。盗者剟寝户之帘，搴两庙之器，白昼大都之中剽吏而夺之金。矫伪者出几十万石粟，赋六百余万钱，乘传而行郡国，此其亡行义之尤至者也。而大臣特以簿书不报，期会之间，以为大故。至于俗流失，世坏败，因恬而不知怪，虑不动于耳目，以为是适然耳。夫移风易俗，使天下回心而乡道，类非俗吏之所能为也。俗吏之所务，在于刀笔筐箧，而不知大体。陛下又不自忧，窃为陛下惜之。夫立君臣，等上下，使父子有礼，六亲有纪，此非天之所为，人之所设也。夫人之所设，不为不立，不植则僵，不修则坏。《管子》曰：“礼义廉耻，是谓四维；四维不张，国乃灭亡。”使管子愚人也则可，管子而少知治体，则是岂可不为寒心哉！秦灭四维而不张，故君臣乖乱，六亲殃戮，奸人并起，万民离叛，凡十三岁，而社稷为虚。今四维犹未备也，故奸人几幸，而众心疑惑。岂如今定经制，令君君臣臣，上下有差，父子六亲各得其宜，奸人亡所几幸，而群臣众信，是不疑惑！此业一定，世世常安，而后有所持循矣。若夫经制不定，是犹度江河亡维楫，中流而遇风波，舩必覆矣。可为长太息者此也。夏为天子，十有余世，而殷受之。殷为天子，二十余世，而周受之。周为天子，三十余世，而秦受之。秦为天子，二世而亡。人性不甚相远也，何三代之君有道之长，而秦无道之暴也？其故可知也。古之王者，太子乃生，固举以礼，使士负之，有司齐肃端冕，见之南郊，见于天也。过阙则下，过庙则趋，孝子之道也。故自为赤子而教固已行矣。昔者成王幼在襁抱之中，召公为太保，周公为太傅，太公为太师。保，保其身体；傅，传之德义；师，道之教训：此三公之职也。于是为置三少，皆上大夫也，曰少保、少傅、少师，是与太子宴者也。故乃孩子提有识，三公、三少固明孝仁礼义以道习之，逐去邪人，不使见恶行。于是皆选天下之端士孝悌博闻有道术者以卫翼之，使与太子居处出入。故太子乃生而见正事，闻正言，行正道，左右前后皆正人也。夫习与正人居之，不能毋正，犹生长于齐不能不齐言也；习与不正人居之，不能毋不正，犹生长于楚之地不能不楚言也。故择其所耆，必先受业，乃得尝之；择其所乐，必先有习，乃得为之。孔子曰：“少成若天性，习贯如自然。”及太子少长，知妃色，则入于学。学者，所学之官也。《学礼》曰：“帝入东学，上亲而贵仁，则亲疏有序而恩相及矣；帝入南学，上齿而贵信，则长幼有差而民不诬矣；帝入西学，上贤而贵德，则圣智在位而功不遗矣；帝入北学，上贵而尊爵，则贵贱有等而下不 矣；帝入太学，承师问道，退习而考于太傅，太傅罚其不则而匡其不及，则德智长而治道得矣。此五学者既成于上，则百姓黎民化辑于下矣。”及太于既冠成人，免于保傅之严，则有记过之史，彻膳之宰，进善之旌，诽谤之木，敢谏之鼓。瞽史诵诗，工诵箴谏，大夫进谋，士传民语。习与智长，故切而不媿；化与心成，故中道若性。三代之礼：春朝朝日，秋暮夕月，所以明有敬也；春秋入学，坐国老，执酱而亲馈之，所以明有孝也；行以鸾和，步中《采齐》，趣中《肆夏》，所以明有度也；其于禽兽，见其生不食其死，闻其声不食其肉，故远庖厨，所以长恩，且明有仁也。夫三代之所以长久者，以其辅翼太子有此具也。及秦而不然。其俗固非贵辞让也，所上者告讦也；固非贵礼义也，所上者刑罚也。使赵高傅胡亥而教之狱，所习者非斩劓人，则夷人之三族也。故胡亥今日即位而明日射人，忠谏者谓之诽谤，深计者谓之妖言，其视杀人若艾草菅然。岂惟胡亥之性恶哉？彼其所以道之者非其理故也。鄙谚曰：“不习为吏，视已成事。”又曰：“前车覆，后车诫。”夫三代之所以长久者，其已事可知也；然而不能从者，是不法圣智也。秦世之所以亟绝者，其辙迹可见也；然而不避，是后车又将覆也。夫存亡之变，治乱之机，其要在是矣。天下之命，县于太子；太子之善，在于早谕教与选左右。夫心未滥而先谕教，则化易成也；开于道术智谊之指，则教之力也。若其服习积贯，则左右而已。夫胡、粤之人，生而同声，耆欲不异，及其长而成俗，累数译而不能相通，行者有虽死而不相为者，则教习然也。臣故曰选左右早谕教最急。夫教得而左右正，则太子正矣，太子正而天下定矣。《书》曰：“一人有庆，兆民赖之。”此时务也。凡人之智，能见已然，不能见将然。夫礼者禁于将然之前，而法者禁于己然之后，是故法之所用易见，而礼之所为生难知也。若夫庆赏以劝善，刑罚以惩恶，先王执此之政，坚如金石，行此之令，信如四时，据此之公，无私如天地耳，岂顾不用哉？然而曰礼云礼云者，贵绝恶于未萌，而起教于微眇，使民日迁善远罪而不自知也。孔于曰：“听讼，吾犹人也，必也使毋讼乎！”为人主计者，莫如先审取舍，取舍之极定于内，而安危之萌应于外矣。安者非一日而安也，危者非一日而危也，皆以积渐然，不可不察也。人主之所积，在其取舍，以礼义治之者，积礼义；以刑罚治之者，积刑罚。刑罚积而民怨背，札义积而民和亲。故世主欲民之善同，而所以使民善者或异。或道之以德教，或殴之以法令。道之以德教者，德教洽而民气乐；殴之以法令者，法令极而民风哀。哀乐之感，祸福之应也。秦王之欲尊宗庙而安子孙，与汤武同，然而汤武广大其德行，六七百岁而弗失，秦王治天下，十余岁则大败。此亡它故矣，汤武之定取舍审而秦王之定取舍不审矣。夫天下，大器也。今人之置器，置诸安处则安，置诸危处则危。天下之情与器亡以异，在天子之所置之。汤武置天下于仁义礼乐，而德泽洽，禽兽草木广裕，德被蛮貊四夷，累子孙数十世，此天下所共闻也。秦王置天下于法令刑罚，德泽亡一有，而怨毒盈于世，下憎恶之如仇，祸几及身，子孙诛绝，此天下之所共见也。是非其明效大验邪！人之言曰：“听言之道，必以其事观之，则言者莫敢妄言。”今或言礼谊之不如法令，教化之不如刑罚，人主胡不引殷、周、秦事以观之也？人主之尊譬如堂，群臣如陛，众庶如地。故陛九级上，廉远地，则堂高；陛亡级，廉近地，则堂卑。高者难攀，卑者易陵，理势然也。故古者圣王制为等列，内有公卿大夫士，外有公侯伯子男，然后有官师小吏，延及庶人，等级分明，而天子加焉，故其尊不可及也。里谚曰：“欲投鼠而忌器。”此善谕也。鼠近于器，尚惮不投，恐伤其器，况于贵臣之近主乎！廉耻节礼以治君子，故有赐死而亡戮辱。是以黥劓之罪不及太夫，以其离主上不远也，礼不敢齿君之路马，蹴其刍者有罚；见君之几杖则起，遭君之乘车则下，入正门则趋；君之宠臣虽或有过，刑戮之罪不加其身者，尊君之故也。此所以为主上豫远不敬也，所以体貌大臣而厉其节也。今自王侯三公之贵，皆天子之所改容而礼之也，古天子之所谓伯父、伯舅也，而令与众庶同黥劓 刖笞 弃市之法，然则堂不亡陛乎？被戮辱者不泰迫乎？廉耻不行，大臣无乃握重权，大官而有徒隶亡耻之心乎？夫望夷之事，二世见当以重法者，投鼠而不忌器之习也。臣闻之，履虽鲜不加于枕，冠虽敝不以苴履。夫尝已在贵宠之位，天子改容而体貌之矣，吏民尝俯伏以敬畏之矣，今而有过，帝令废之可也，退之可也，赐之死可也，灭之可也；若夫束缚之，系緤之，输之司寇，编之徒官，司寇小吏詈骂而榜笞之，殆非所以令众庶见也。夫卑贱者习知尊贵者之一旦，吾亦乃可以加此也，非所以习天下也，非尊尊贵贵之化也。夫天子之所尝敬，众庶之所尝宠，死而死耳，贱人安宜得如此而顿辱之哉！豫让事中行之君，智伯伐而灭之，移事智伯。及赵灭智伯，豫让衅面吞炭，必报襄子，五起而不中。人问豫子，豫子曰：“中行众人畜我，我故众人事之；智伯国士遇我，我故国士报之。”故此一豫让也，反君事仇，行若狗彘，已而抗节致忠，行出乎列士，人主使然也。故主上遇其大臣如遇犬马，彼将犬马自为也；如遇官徒，彼将官徒自为也。顽顿亡耻， 诟亡节，廉耻不立，且不自好，苟若而可，故见利则逝，见便则夺。主上有败，则因而挺之矣；主上有患，则吾苟免而已，立而观之耳；有便吾身者，则欺卖而利之耳。人主将何便于此？群下至众，而主上至少也，所托财器职业者粹于群下也。俱亡耻，俱苟妄，则主上最病。故古者礼不及庶人，刑不至大夫，所以厉宠臣之节也。古者大臣有坐不廉而废者，不谓不廉，曰“簠簋不饰”；坐污秽淫乱男女亡别者，不曰污秽，曰“帷薄不修”，坐罢软不胜任者，不谓罢软，曰“下官不职”。故贵大臣定有其罪矣，犹未斥然正以呼之也，尚迁就而为之讳也。故其在大谴大何之域者，闻谴何则白冠 缨，盘水加剑，造请室而请罪耳，上不执缚系引而行也。其有中罪者，闻命而自弛，上不使人颈 而加也。其有大罪者，闻命则北面再拜，跌而自裁，上不使捽抑而刑之也，曰：“子大夫自有过耳！吾遇子有礼矣。”遇之有礼，故群臣自憙；婴以廉耻，故人矜节行。上设廉礼义以遇其臣，而臣不以节行报其上者，则非人类也。故化成俗定，则为人臣者主耳忘身，国耳忘家，公耳忘私，利不苟就，害不苟去，唯义所在。上之化也，故父兄之臣诚死宗庙，法度之臣诚死社稷，辅翼之臣诚死君上，守圄扞敌之臣诚死城郭封疆。故曰圣人有金城者，比物此志也。彼且为我死，故吾得与之俱生；彼且为我亡，故吾得与之俱存；夫将为我危，故吾得与之皆安。顾行而忘利，守节而仗义，故可以托不御之权，可以寄六尺之孤。此厉廉耻行礼谊之所致也，主上何丧焉！此之不为，而顾彼之久行，故曰可为长太息者此也。<br>
<font color=#333333 size=5em> 96.伯夷列传 </font><br>
<font color=#FF0033> 两汉：司马迁 </font><br>
夫学者载籍极博。尤考信于六艺。《诗》、《书》虽缺，然虞、夏之文可知也。尧将逊位，让于虞舜，舜、禹之间，岳牧咸荐，乃试之于位，典职数十年，功用既兴，然后授政。示天下重器，王者大统，传天下若斯之难也。而说者曰：“尧让天下于许由，许由不受，耻之逃隐。及夏之时，有卞随、务光者。”此何以称焉？太史公曰：余登箕山，其上盖有许由冢云。孔子序列古之仁圣贤人，如吴太伯、伯夷之伦详矣。余以所闻，由、光义至高，其文辞不少概见，何哉？孔子曰：“伯夷、叔齐，不念旧恶，怨是用希。”“求仁得仁，又何怨乎？”余悲伯夷之意，睹轶诗可异焉。其传曰：伯夷、叔齐，孤竹君之二子也。父欲立叔齐。及父卒，叔齐让伯夷。伯夷曰：“父命也。”遂逃去。叔齐亦不肯立而逃之。国人立其中子。于是伯夷、叔齐闻西伯昌善养老，“盍往归焉！”及至，西伯卒，武王载木主，号为文王，东伐纣。伯夷、叔齐叩马而谏曰：“父死不葬，爰及干戈，可谓孝乎？以臣弑君，可谓仁乎？”左右欲兵之。太公曰：“此义人也。”扶而去之。武王已平殷乱，天下宗周，而伯夷、叔齐耻之，义不食周粟，隐于首阳山，采薇而食之。及饿且死，作歌，其辞曰：“登彼西山兮，采其薇矣。以暴易暴兮，不知其非矣。神农、虞、夏忽焉没兮，我安适归矣？于嗟徂兮，命之衰矣。”遂饿死于首阳山。由此观之，怨邪非邪？ 或曰：“天道无亲，常与善人。”若伯夷、叔齐，可谓善人者非邪？积仁洁行，如此而饿死。且七十子之徒，仲尼独荐颜渊为好学。然回也屡空，糟糠不厌，而卒蚤夭。天之报施善人，其何如哉？盗跖日杀不辜，肝人之肉，暴戾恣睢，聚党数千人，横行天下，竟以寿终，是遵何德哉？此其尤大彰明较著者也。若至近世，操行不轨，专犯忌讳，而终身逸乐，富厚累世不绝。或择地而蹈之，时然后出言，行不由径，非公正不发愤，而遇祸灾者，不可胜数也。余甚惑焉，倘所谓天道，是邪非邪？子曰：“道不同，不相为谋。”亦各从其志也。故曰：“富贵如可求，虽执鞭之士，吾亦为之。如不可求，从吾所好。”“岁寒，然后知松柏之后凋。”举世混浊，清士乃见。岂以其重若彼，其轻若此哉？“君子疾没世而名不称焉。”贾子曰：“贪夫徇财，烈士徇名，夸者死权，众庶冯生。”同明相照，同类相求。“云从龙，风从虎，圣人作而万物睹。”伯夷、叔齐虽贤，得夫子而名益彰；颜渊虽笃学，附骥尾而行益显。岩穴之士，趋舍有时，若此类名湮灭而不称，悲夫。闾巷之人，欲砥行立名者，非附青云之士，恶能施于后世哉！<br>
<font color=#333333 size=5em> 97.梁甫吟 </font><br>
<font color=#FF0033> 两汉：佚名 </font><br>
步出齐城门，遥望荡阴里。里中有三坟，累累正相似。问是谁家墓，田疆古冶氏。力能排南山，又能绝地纪。一朝被谗言，二桃杀三士。谁能为此谋，相国齐晏子。<br>
<font color=#333333 size=5em> 98.羽林郎 </font><br>
<font color=#FF0033> 两汉：辛延年 </font><br>
昔有霍家奴，姓冯名子都。依倚将军势，调笑酒家胡。胡姬年十五，春日独当垆。长裾连理带，广袖合欢襦。头上蓝田玉，耳后大秦珠。两鬟何窈窕，一世良所无。一鬟五百万，两鬟千万余。不意金吾子，娉婷过我庐。银鞍何煜耀，翠盖空踟蹰。就我求清酒，丝绳提玉壶。就我求珍肴，金盘脍鲤鱼。贻我青铜镜，结我红罗裾。不惜红罗裂，何论轻贱躯。男儿爱后妇，女子重前夫。人生有新旧，贵贱不相逾。多谢金吾子，私爱徒区区。<br>
<font color=#333333 size=5em> 99.悲秋歌 </font><br>
<font color=#FF0033> 两汉：刘细君 </font><br>
吾家嫁我兮天一方，远托异国兮乌孙王。穹庐为室兮毡为墙，以肉为食兮酪为浆。居常土思兮心内伤，愿为黄鹄兮归故乡。<br>
<font color=#333333 size=5em> 100.饮马长城窟行 </font><br>
<font color=#FF0033> 两汉：汉无名氏 </font><br>
青青河畔草，绵绵思远道。远道不可思，宿昔梦见之。梦见在我傍，忽觉在他乡。他乡各异县，辗转不相见。枯桑知天风，海水知天寒。入门各自媚，谁肯相为言。客从远方来，遗我双鲤鱼。呼儿烹鲤鱼，中有尺素书。长跪读素书，书中竟何如。上言加餐食，下言长相忆。<br>
<font color=#333333 size=5em> 101.天地 </font><br>
<font color=#FF0033> 两汉：刘彻 </font><br>
天地并况，惟予有慕，爰熙紫坛，思求厥路。<br>
恭承禋祀，缊豫为纷，黼绣周张，承神至尊。<br>
千童罗舞成八溢，合好效欢虞泰一。<br>
九歌毕奏斐然殊，鸣琴竽瑟会轩朱。<br>
璆磬金鼓，灵其有喜，百官济济，各敬厥事。<br>
盛牲实俎进闻膏，神奄留，临须摇。<br>
长丽前掞光耀明，寒暑不忒况皇章。<br>
展诗应律鋗玉鸣，函宫吐角激徵清。<br>
发梁扬羽申以商，造兹新音永久长。<br>
声气远条凤鸟翔，神夕奄虞盖孔享。<br>
<font color=#333333 size=5em> 102.七发 </font><br>
<font color=#FF0033> 两汉：枚乘 </font><br>
楚太子有疾，而吴客往问之，曰：“伏闻太子玉体不安，亦少间乎？”太子曰：“惫！谨谢客。”客因称曰：“今时天下安宁，四宇和平，太子方富于年。意者久耽安乐，日夜无极，邪气袭逆，中若结轖。纷屯澹淡，嘘唏烦酲，惕惕怵怵，卧不得瞑。虚中重听，恶闻人声，精神越渫，百病咸生。聪明眩曜，悦怒不平。久执不废，大命乃倾。太子岂有是乎？”太子曰：“谨谢客。赖君之力，时时有之，然未至于是也”。”客曰：“今夫贵人之子，必宫居而闺处，内有保母，外有傅父，欲交无所。饮食则温淳甘膬，脭醲肥厚；衣裳则杂遝曼暖，燂烁热暑。虽有金石之坚，犹将销铄而挺解也，况其在筋骨之间乎哉？故曰：纵耳目之欲，恣支体之安者，伤血脉之和。且夫出舆入辇，命曰蹶痿之机；洞房清官，命曰寒热之媒；皓齿蛾眉，命曰伐性之斧；甘脆肥脓，命曰腐肠之药。今太子肤色靡曼，四支委随，筋骨挺解，血脉淫濯，手足堕窳；越女侍前，齐姬奉后；往来游醼，纵恣于曲房隐间之中。此甘餐毒药，戏猛兽之爪牙也。所从来者至深远，淹滞永久而不废，虽令扁鹊治内，巫咸治外，尚何及哉！今如太子之病者，独宜世之君子，博见强识，承间语事，变度易意，常无离侧，以为羽翼。淹沈之乐，浩唐之心，遁佚之志，其奚由至哉！’’太子曰：“诺。病已，请事此言。”<br>
客曰：“今太子之病，可无药石针刺灸疗而已，可以要言妙道说而去也。不欲闻之乎？”太子曰：“仆愿闻之。”<br>
客曰：“龙门之桐，高百尺而无枝。中郁结之轮菌，根扶疏以分离。上有千仞之峰，下临百丈之溪。湍流遡波，又澹淡之。其根半死半生。冬则烈风漂霰、飞雪之所激也，夏则霄霆、霹雳之所感也。朝则鹂黄、鳱鴠鸣焉，暮则羁雌、迷鸟宿焉。独鹄晨号乎其上，鹍鸡哀鸣翔乎其下。于是背秋涉冬，使琴挚斫斩以为琴，野茧之丝以为弦，孤子之钩以为隐，九寡之珥以为约。使师堂操《畅》，伯子牙为之歌。歌曰：'麦秀蔪兮雉朝飞，向虚壑兮背槁槐，依绝区兮临回溪。’飞鸟闻之，翕翼而不能去；野兽闻之，垂耳而不能行；蚑、蟜、蝼、蚁闻之，柱喙而不能前。此亦天下之至悲也，太子能强起听之乎？”太子曰：“仆病未能也。”<br>
客曰：“犓牛之腴，菜以笋蒲。肥狗之和，冒以山肤。楚苗之食，安胡之飰，抟之不解，一啜而散。于是使伊尹煎熬，易牙调和。熊蹯之胹，芍药之酱。薄耆之炙，鲜鲤之鱠。秋黄之苏，白露之茹。兰英之酒，酌以涤口。山梁之餐，豢豹之胎。小飰大歠，如汤沃雪。此亦天下之至美也，太子能强起尝之乎？”太子曰：“仆病未能也。”<br>
客曰：“钟、岱之牡，齿至之车，前似飞鸟，后类距虚。穱麦服处，躁中烦外。羁坚辔，附易路。于是伯乐相其前后，王良、造父为之御，秦缺、楼季为之右。此两人者，马佚能止之，车覆能起之。于是使射千镒之重，争千里之逐。此亦天下之至骏也，太子能强起乘之乎？”太子曰：“仆病未能也。”<br>
客曰：“既登景夷之台，南望荆山，北望汝海，左江右湖，其乐无有。于是使博辩之士，原本山川，极命草木，比物属事，离辞连类。浮游览观，乃下置酒于虞杯之宫。连廊四注，台城层构，纷纭玄绿。辇道邪交，黄池纡曲。溷章、白鹭，孔鸟、鶤鹄，鵷雏、鵁鶄，翠鬣紫缨。螭龙、德牧，邕邕群鸣。阳鱼腾跃，奋翼振鳞。漃漻薵蓼，蔓草芳苓。女桑、河柳，素叶紫茎。苗松、豫章，条上造天。梧桐、并阊，极望成林。众芳芬郁，乱于五风。从容猗靡，消息阳阴。列坐纵酒，荡乐娱心。景春佐酒，杜连理音。滋味杂陈，肴糅错该。练色娱目，流声悦耳。于是乃发《激楚》之结风，扬郑、卫之皓乐。使先施、徵舒、阳文、段干、吴娃、闾娵、傅予之徒，杂裾垂髾，目窕心与。揄流波，杂杜若，蒙清尘，被兰泽，嬿服而御。此亦天下之靡丽、皓侈、广博之乐也，太子能强起游乎？太子曰：“仆病未能也。”<br>
客曰：“将为太子驯骐骥之马，驾飞軨之舆，乘牡骏之乘。右夏服之劲箭，左乌号之雕弓。游涉乎云林，周驰乎兰泽，弭节乎江浔。掩青苹，游清风。陶阳气，荡春心。逐狡兽，集轻禽。于是极犬马之才，困野兽之足，穷相御之智巧，恐虎豹，慴鸷鸟。逐马鸣镳，鱼跨麋角。履游麕兔，蹈践麖鹿，汗流沫坠，寃伏陵窘。无创而死者，固足充后乘矣。此校猎之至壮也，太子能强起游乎？”太子曰：“卜病未能也。”然阳气见于眉宇之间，侵淫而上，几满大宅。<br>
客见太子有悦色，遂推而进之曰：“冥火薄天，兵车雷运，旌旗偃蹇，羽毛肃纷。驰骋角逐，慕味争先。徼墨广博，观望之有圻；纯粹全牺，献之公门。太子曰：“善！愿复闻之。”<br>
客曰：“未既。于是榛林深泽，烟云闇莫，兕虎并作。毅武孔猛，袒裼身薄。白刃磑磑，矛戟交错。收获掌功，赏赐金帛。掩苹肆若，为牧人席。旨酒嘉肴，羞炰脍灸，以御宾客。涌觞并起，动心惊耳。诚不必悔，决绝以诺；贞信之色，形于金石。高歌陈唱，万岁无斁。此真太子之所喜也，能强起而游乎？”太子曰：“仆甚愿从，直恐为诸大夫累耳。”然而有起色矣。<br>
客曰：“将以八月之望，与诸侯远方交游兄弟，并往观涛乎广陵之曲江。至则未见涛之形也，徒观水力之所到，则恤然足以骇矣。观其所驾轶者，所擢拔者，所扬汩者，所温汾者，所涤汔者，虽有心略辞给，固未能缕形其所由然也。怳兮忽兮，聊兮栗兮，混汩汩兮，忽兮慌兮，俶兮傥兮，浩瀇瀁兮，慌旷旷兮。秉意乎南山，通望乎东海。虹洞兮苍天，极虑乎崖涘。流揽无穷，归神日母。汩乘流而下降兮，或不知其所止。或纷纭其流折兮，忽缪往而不来。临朱汜而远逝兮，中虚烦而益怠。莫离散而发曙兮，内存心而自持。于是澡概胸中，洒练五藏，澹澉手足，頮濯发齿。揄弃恬怠，输写淟浊，分决狐疑，发皇耳目。当是之时，虽有淹病滞疾，犹将伸伛起躄，发瞽披聋而观望之也，况直眇小烦懑，酲醲病酒之徒哉！故曰：发蒙解惑，不足以言也。”太子曰：“善，然则涛何气哉？”<br>
客曰：“不记也。然闻于师曰，似神而非者三：疾雷闻百里；江水逆流，海水上潮；山出内云，日夜不止。衍溢漂疾，波涌而涛起。其始起也，洪淋淋焉，若白鹭之下翔。其少进也，浩浩溰溰，如素车白马帷盖之张。其波涌而云乱，扰扰焉如三军之腾装。其旁作而奔起也，飘飘焉如轻车之勒兵。六驾蛟龙，附从太白。纯驰皓蜺，前后络绎。顒顒卬卬，椐椐强强，莘莘将将。壁垒重坚，沓杂似军行。訇隐匈磕，轧盘涌裔，原不可当。观其两旁，则滂渤怫郁，闇漠感突，上击下律，有似勇壮之卒，突怒而无畏。蹈壁冲津，穷曲随隈，逾岸出追。遇者死，当者坏。初发乎或围之津涯，荄轸谷分。回翔青篾，衔枚檀桓。弭节伍子之山，通厉骨母之场，凌赤岸，篲扶桑，横奔似雷行，诚奋厥武，如振如怒，沌沌浑浑，状如奔马。混混庉庉，声如雷鼓。发怒庢沓，清升逾跇，侯波奋振，合战于藉藉之口。鸟不及飞，鱼不及回，兽不及走。纷纷翼翼，波涌云乱，荡取南山，背击北岸。覆亏丘陵，平夷西畔。险险戏戏，崩坏陂池，决胜乃罢。瀄汩潺湲，披扬流洒。横暴之极，鱼鳖失势，颠倒偃侧，沋沋湲湲，蒲伏连延。神物恠疑，不可胜言。直使人踣焉，洄闇凄怆焉。此天下恠异诡观也，太子能强起观之乎？”太子曰：“仆病未能也。”<br>
客曰：“将为太子奏方术之士有资略者，若庄周、魏牟、杨朱、墨翟、便蜎、詹何之伦，使之论天下之精微，理万物之是非。孔、老览观，孟子筹之，万不失一。此亦天下要言妙道也，太子岂欲闻之乎？”<br>
于是太子据几而起，曰：“涣乎若一听圣人辩士之言。”涊然汗出，霍然病已。<br>
<font color=#333333 size=5em> 103.九思 </font><br>
<font color=#FF0033> 两汉：王逸 </font><br>
逢尤<br>
悲兮愁，哀兮忧！<br>
天生我兮当闇时，被诼谮兮虚获尤。<br>
心烦憒兮意无聊，严载驾兮出戏游。<br>
周八极兮历九州，求轩辕兮索重华。<br>
世既卓兮远眇眇，握佩玖兮中路躇。<br>
羡咎繇兮建典谟，懿风后兮受瑞图。<br>
愍余命兮遭六极，委玉质兮於泥涂。<br>
遽傽遑兮驱林泽，步屏营兮行丘阿。<br>
车軏折兮马虺颓，惷怅立兮涕滂沱。<br>
思丁文兮圣明哲，哀平差兮迷谬愚。<br>
吕傅举兮殷周兴，忌嚭专兮郢吴虚。<br>
仰长叹兮气噎结，悒殟绝兮咶复苏。<br>
虎兕争兮於廷中，豺狼斗兮我之隅。<br>
云雾会兮日冥晦，飘风起兮扬尘埃。<br>
走鬯罔兮乍东西，欲窜伏兮其焉如？<br>
念灵闺兮隩重深，原竭节兮隔无由。<br>
望旧邦兮路逶随，忧心悄兮志勤劬。<br>
魂茕茕兮不遑寐，目眽眽兮寤终朝。<br>
怨上<br>
令尹兮謷謷，群司兮譨譨。<br>
哀哉兮淈淈，上下兮同流。<br>
菽藟兮蔓衍，芳虈兮挫枯。<br>
硃紫兮杂乱，曾莫兮别诸。<br>
倚此兮岩穴，永思兮窈悠。<br>
嗟怀兮眩惑，用志兮不昭。<br>
将丧兮玉斗，遗失兮钮枢。<br>
我心兮煎熬，惟是兮用忧。<br>
进恶兮九旬，复顾兮彭务。<br>
拟斯兮二踪，未知兮所投。<br>
谣吟兮中野，上察兮璇玑。<br>
大火兮西睨，摄提兮运低。<br>
雷霆兮硠磕，雹霰兮霏霏。<br>
奔电兮光晃，凉风兮怆悽。<br>
鸟兽兮惊骇，相从兮宿栖。<br>
鸳鸯兮噰噰，狐狸兮徾徾。<br>
哀吾兮介特，独处兮罔依。<br>
蝼蛄兮鸣东，蟊蠽兮号西。<br>
蛓缘兮我裳，蠋入兮我怀。<br>
虫豸兮夹余，惆怅兮自悲。<br>
伫立兮忉怛，心结縎兮折摧。<br>
疾世<br>
周徘徊兮汉渚，求水神兮灵女。<br>
嗟此国兮无良，媒女诎兮謰謱。<br>
鴳雀列兮譁讙，鸲鹆鸣兮聒余。<br>
抱昭华兮宝璋，欲衒鬻兮莫取。<br>
言旋迈兮北徂，叫我友兮配耦。<br>
日阴曀兮未光，阒睄窕兮靡睹。<br>
纷载驱兮高驰，将谘询兮皇羲。<br>
遵河皋兮周流，路变易兮时乖。<br>
濿沧海兮东游，沐盥浴兮天池。<br>
访太昊兮道要，云靡贵兮仁义。<br>
志欣乐兮反征，就周文兮邠歧。<br>
秉玉英兮结誓，日欲暮兮心悲。<br>
惟天禄兮不再，背我信兮自违。<br>
逾陇堆兮渡漠，过桂车兮合黎。<br>
赴昆山兮馽騄，从邛遨兮栖迟。<br>
吮玉液兮止渴，齧芝华兮疗饥。<br>
居嵺廓兮尠畴，远梁昌兮几迷。<br>
望江汉兮濩渃，心紧絭兮伤怀。<br>
时昢昢兮且旦，尘莫莫兮未晞。<br>
忧不暇兮寝食，吒增叹兮如雷。<br>
悯上<br>
哀世兮睩睩，諓諓兮嗌喔。<br>
众多兮阿媚，骪靡兮成俗。<br>
贪枉兮党比，贞良兮茕独。<br>
鹄窜兮枳棘，鹈集兮帷幄。<br>
罽蕠兮青葱，槁本兮萎落。<br>
睹斯兮伪惑，心为兮隔错。<br>
逡巡兮圃薮，率彼兮畛陌。<br>
川谷兮渊渊，山阜兮峉峉。<br>
丛林兮崟崟，株榛兮岳岳。<br>
霜雪兮漼溰，冰冻兮洛泽。<br>
东西兮南北，罔所兮归薄。<br>
庇廕兮枯树，匍匐兮岩石。<br>
蜷跼兮寒局数，独处兮志不申。<br>
年齿尽兮命迫促，魁垒挤摧兮常困辱。<br>
含忧强老兮愁无乐，须发苎悴兮顠鬓白。<br>
思灵泽兮一膏沐，怀兰英兮把琼若，<br>
待天明兮立踯躅。<br>
云蒙蒙兮电鯈烁，孤雌惊兮鸣呴呴。<br>
思怫郁兮肝切剥，忿悁悒兮孰诉告。<br>
遭厄<br>
悼屈子兮遭厄，沉王躬兮湘汨。<br>
何楚国兮难化，迄于今兮不易。<br>
士莫志兮羔裘，竞佞谀兮谗阋。<br>
指正义兮为曲，訿玉璧兮为石。<br>
殦雕游兮华屋，鵔鸃栖兮柴蔟。<br>
起奋迅兮奔走，违群小兮謑訽。<br>
载青云兮上昇，適昭明兮所处。<br>
蹑天衢兮长驱，踵九阳兮戏荡。<br>
越云汉兮南济，秣余马兮河鼓。<br>
云霓纷兮晻翳，参辰回兮颠倒。<br>
逢流星兮问路，顾我指兮从左。<br>
俓娵觜兮直驰，御者迷兮失轨。<br>
遂踢达兮邪造，与日月兮殊道。<br>
志阏绝兮安如，哀所求兮不耦。<br>
攀天阶兮下视，见鄢郢兮旧宇。<br>
意逍遥兮欲归，众秽盛兮沓沓。<br>
思哽饐兮诘诎，涕流澜兮如雨。<br>
悼乱<br>
嗟嗟兮悲夫，殽乱兮纷挐。<br>
茅丝兮同综，冠屦兮共絇。<br>
督万兮侍宴，周邵兮负刍。<br>
白龙兮见射，灵龟兮执拘。<br>
仲尼兮困厄，邹衍兮幽囚。<br>
伊余兮念兹，奔遁兮隐居。<br>
将升兮高山，上有兮猴猿。<br>
欲入兮深谷，下有兮虺蛇。<br>
左见兮鸣鵙，右睹兮呼枭。<br>
惶悸兮失气，踊跃兮距跳。<br>
便旋兮中原，仰天兮增叹。<br>
菅蒯兮楙莽，雚苇兮仟眠。<br>
鹿蹊兮躖躖，貒貉兮蟫蟫。<br>
鹯鹞兮轩轩，鹑鹌兮甄甄。<br>
哀我兮寡独，靡有兮齐伦。<br>
意欲兮沉吟，迫日兮黄昏。<br>
玄鹤兮高飞，曾逝兮青冥。<br>
鶬鶊兮喈喈，山鹊兮嚶嚶。<br>
鸿鸬兮振翅，归雁兮于征。<br>
吾志兮觉悟，怀我兮圣京。<br>
垂屣兮将起，跓俟兮硕明。<br>
伤时<br>
惟昊天兮昭灵，阳气发兮清明。<br>
风習習兮和暖，百草萌兮华荣。<br>
堇荼茂兮扶疏，蘅芷彫兮莹嫇。<br>
愍贞良兮遇害，将夭折兮碎糜。<br>
时混混兮浇饡，哀当世兮莫知。<br>
览往昔兮俊彦，亦诎辱兮系纍。<br>
管束缚兮桎梏，百贸易兮传卖。<br>
遭桓缪兮识举，才德用兮列施。<br>
且从容兮自慰，玩琴书兮游戏。<br>
迫中国兮迮陿，吾欲之兮九夷。<br>
超五岭兮嵯峨，观浮石兮崔嵬。<br>
陟丹山兮炎野，屯余车兮黄支。<br>
就祝融兮稽疑，嘉己行兮无为。<br>
乃回朅兮北逝，遇神孈兮宴娭。<br>
欲静居兮自娱，心愁慼兮不能。<br>
放余辔兮策驷，忽飙腾兮浮云。<br>
蹠飞杭兮越海，从安期兮蓬莱。<br>
缘天梯兮北上，登太一兮玉台。<br>
使素女兮鼓簧，乘戈和兮讴谣。<br>
声噭誂兮清和，音晏衍兮要婬。<br>
咸欣欣兮酣乐，余眷眷兮独悲。<br>
顾章华兮太息，志恋恋兮依依。<br>
哀岁<br>
旻天兮清凉，玄气兮高朗。<br>
北风兮潦洌，草木兮苍唐。<br>
蛜蚗兮噍噍，蝍蛆兮穰穰。<br>
岁忽忽兮惟暮，余感时兮悽怆。<br>
伤俗兮泥浊，矇蔽兮不章。<br>
宝彼兮沙砾，捐此兮夜光。<br>
椒瑛兮湟汙，葈耳兮充房。<br>
摄衣兮缓带，操我兮墨阳。<br>
昇车兮命仆，将驰兮四荒。<br>
下堂兮见虿，出门兮触螽。<br>
巷有兮蚰蜓，邑多兮螳螂。<br>
睹斯兮嫉贼，心为兮切伤。<br>
俛念兮子胥，仰怜兮比干。<br>
投剑兮脱冕，龙屈兮蜿蟤。<br>
潜藏兮山泽，匍匐兮丛攒。<br>
窥见兮溪涧，流水兮沄沄。<br>
鼋鼍兮欣欣，鱣鲇兮延延。<br>
群行兮上下，骈罗兮列陈。<br>
自恨兮无友，特处兮茕茕。<br>
冬夜兮陶陶，雨雪兮冥冥。<br>
神光兮颎颎，鬼火兮荧荧。<br>
修德兮困控，愁不聊兮遑生。<br>
忧纡兮郁郁，恶所兮写情。<br>
守志<br>
陟玉峦兮逍遥，览高冈兮峣峣。<br>
桂树列兮纷敷，吐紫华兮布条。<br>
实孔鸾兮所居，今其集兮惟鸮。<br>
乌鹊惊兮哑哑，余顾盼兮怊怊。<br>
彼日月兮闇昧，障覆天兮祲氛。<br>
伊我后兮不聪，焉陈诚兮效忠。<br>
摅羽翮兮超俗，游陶遨兮养神。<br>
乘六蛟兮蜿蝉，遂驰骋兮升云。<br>
扬彗光兮为旗，秉电策兮为鞭。<br>
朝晨发兮鄢郢，食时至兮增泉。<br>
绕曲阿兮北次，造我车兮南端。<br>
谒玄黄兮纳贽，崇忠贞兮弥坚。<br>
历九宫兮遍观，睹秘藏兮宝珍。<br>
就传说兮骑龙，与织女兮合婚。<br>
举天罼兮掩邪，彀天弧兮射奸。<br>
随真人兮翱翔，食元气兮长存。<br>
望太微兮穆穆，睨三阶兮炳分。<br>
相辅政兮成化，建烈业兮垂勋。<br>
目瞥瞥兮西没，道遐回兮阻叹。<br>
志稸积兮未通，怅敞罔兮自怜。<br>
乱曰：<br>
天庭明兮云霓藏，三光朗兮镜万方。<br>
斥蜥蜴兮进龟龙，策谋从兮翼机衡。<br>
配稷契兮恢唐功，嗟英俊兮未为双。<br>
<font color=#333333 size=5em> 104.李夫人赋 </font><br>
<font color=#FF0033> 两汉：刘彻 </font><br>
美连娟以修嫭兮，命樔绝而不长。饰新官以延贮兮，泯不归乎故乡。惨郁郁其芜秽兮，隐处幽而怀伤。释舆马于山椒兮，奄修夜之不阳。秋气憯以凄泪兮，桂枝落而销亡。神茕茕以遥思兮，精浮游而出畺。托沈阴以圹久兮，惜蕃华之未央。念穷极之不还兮，惟幼眇之相羊。函荾荴以俟风兮，芳杂袭以弥章。的容与以猗靡兮，缥飘姚虖愈庄。燕淫衍而抚楹兮，连流视而娥扬。既激感而心逐兮，包红颜而弗明。欢接狎以离别兮，宵寤梦之芒芒。忽迁化而不反兮，魄放逸以飞扬。何灵魄之纷纷兮，哀裴回以踌躇。势路日以远兮，遂荒忽而辞去。超兮西征，屑兮不见。寖淫敞，寂兮无音。思若流波，怛兮在心。<br>
乱曰：佳侠函光，陨朱荣兮。嫉妒闟茸，将安程兮。方时隆盛，年夭伤兮。弟子增欷，洿沫怅兮。悲愁於邑，喧不可止兮。向不虚应，亦云己兮。嫶妍太息，叹稚子兮。懰栗不言，倚所恃兮。仁者不誓，岂约亲兮？既往不来，申以信兮。去彼昭昭，就冥冥兮。既不新宫，不复故庭兮。呜呼哀哉，想魂灵兮！<br>
<font color=#333333 size=5em> 105.陈万年教子 </font><br>
<font color=#FF0033> 两汉：班固 撰 </font><br>
陈万年乃朝中重臣也，尝病，召子咸教戒于床下。语至三更，咸睡，头触屏风。万年大怒，欲杖之，曰：“乃公戒汝，汝反睡，不听吾言，何也？”咸叩头谢曰：“具晓所言，大要教咸谄也。”万年乃不复言。<br>
<font color=#333333 size=5em> 106.日出入 </font><br>
<font color=#FF0033> 两汉：佚名 </font><br>
日出入安穷？时世不与人同。<br>
故春非我春，夏非我夏，<br>
秋非我秋，冬非我冬。<br>
泊如四海之池，遍观是邪谓何？<br>
吾知所乐，独乐六龙，<br>
六龙之调，使我心若。<br>
訾黄其何不徕下。<br>
<font color=#333333 size=5em> 107.鸿鹄歌 </font><br>
<font color=#FF0033> 两汉：刘邦 </font><br>
鸿鹄高飞，一举千里。<br>
羽翮已就，横绝四海。<br>
横绝四海，当可奈何？<br>
虽有矰缴，尚安所施？<br>
<font color=#333333 size=5em> 108.薤露 </font><br>
<font color=#FF0033> 两汉：佚名 </font><br>
薤上露，何易晞。<br>
露晞明朝更复落，人死一去何时归。<br>
<font color=#333333 size=5em> 109.货殖列传序 </font><br>
<font color=#FF0033> 两汉：司马迁 </font><br>
老子曰：“至治之极，邻国相望，鸡狗之声相闻，民各甘其食，美其服，安其俗，乐其业，至老死不相往来。”必用此为务，挽近世涂民耳目，则几无行矣。<br>
太史公曰：夫神农以前，吾不知已。至若《诗》、《书》所述虞、夏以来，耳目欲极声色之好，口欲穷刍豢 之味，身安逸乐而心夸矜势能之荣。使俗之渐民久矣，虽户说以眇 论，终不能化。故善者因之，其次利道 之，其次教诲之，其次整齐之，最下者与之争。<br>
夫山西饶材、竹、旄、玉石，山东多鱼、盐、漆、丝、声色，江南出棻、梓、姜、桂、金、锡、连、丹沙、犀、玳瑁、珠玑、齿、革，龙门、碣石 北多马、牛、羊、旃、裘、筋、角；铜、铁则千里往往山出置。此其大较也。皆中国人民所喜好，谣俗被服饮食奉生送死之具也。故待农而食之，虞 而出之，工而成之，商而通之。此宁有政教发征期会哉？人各任其能，竭其力，以得所欲。故物贱之征贵，贵之征贱，各劝其业，乐其事，若水之趋下，日夜无休时，不召而自来，不求而民出之。岂非道之所符，而自然之验邪？<br>
《周书》 曰：“农不出则乏其食，工不出则乏其事，商不出则三宝绝，虞不出则财匮少。”财匮少而山泽不辟 矣。此四者，民所衣食之原 也。原大则饶，原小则鲜。上则富国，下则富家。贫富之道，莫之夺予，而巧者有余，拙者不足。故太公望 封于营丘，地潟卤，人民寡，于是太公劝其女功，极技巧，通鱼盐，则人物归之， 繦至 而辐凑。故齐冠带衣履天下，海岱之闲敛袂而往朝焉。其后齐中衰，管子修之，设轻重九府，则桓公以霸，九合诸侯，一匡天下；而管氏亦有三归，位在陪臣，富于列国之君。是以齐富强至于威宣 也。<br>
故曰： “仓廪实而知礼节，衣食足而知荣辱。”礼生于有而废于无。故君子富，好行其德；小人富，以适其力。渊深而鱼生之，山深而兽往之，人富而仁义附焉。富者得执益彰，失执则客无所之，以而不乐。夷狄益甚。谚曰：“千金之子，不死于市。”此非空言也。故曰：“天下熙熙，皆为利来；天下壤壤，皆为利往。”夫千乘之王，万家之侯，百室之君，尚犹患贫，而况匹夫编户 之民乎！<br>
<font color=#333333 size=5em> 110.武帝求茂才异等诏 </font><br>
<font color=#FF0033> 两汉：刘彻 </font><br>
盖有非常之功，必待非常之人，故马或奔踶而致千里，士或有负俗之累而立功名。夫泛驾之马，跅弛之士，亦在御之而已。其令州郡察吏民有茂材异等可为将相及使绝国者。<br>
<font color=#333333 size=5em> 111.高帝求贤诏 </font><br>
<font color=#FF0033> 两汉：班固 </font><br>
盖闻王者莫高于周文，伯者莫高于齐桓，皆待贤人而成名。今天下贤者智能，岂特古之人乎？患在人主不交故也，士奚由进？今吾以天之灵，贤士大夫，定有天下，以为一家。欲其长久，世世奉宗庙亡绝也。贤人已与我共平之矣，而不与吾共安利之，可乎？贤士大夫有肯从我游者，吾能尊显之。布告天下，使明知朕意。<br>
御史大夫昌下相国，相国酂侯下诸侯王，御史中执法下郡守，其有意称明德者，必身劝，为之驾，遣诣相国府，署行义年，有而弗言，觉免。年老癃病，勿遣。<br>
<font color=#333333 size=5em> 112.平陵东 </font><br>
<font color=#FF0033> 两汉：佚名 </font><br>
平陵东，松柏桐，<br>
不知何人劫义公。<br>
劫义公，在高堂下，<br>
交钱百万两走马。<br>
两走马，亦诚难，<br>
顾见追吏心中恻。<br>
心中恻，血出漉，<br>
归告我家卖黄犊。<br>
<font color=#333333 size=5em> 113.司马错论伐蜀 </font><br>
<font color=#FF0033> 两汉：刘向 </font><br>
司马错与张仪争论于秦惠王前，司马错欲伐蜀，张仪曰：“不如伐韩。”王曰：“请闻其说。”<br>
对曰：“亲魏善楚，下兵三川，塞轘辕、缑氏之口，当屯留之道，魏绝南阳，楚临南郑，秦攻新城宜阳，以临二周之郊，诛周主之罪，侵楚魏之地。周自知不救，九鼎宝器必出。据九鼎，按图籍，挟天子以令天下，天下莫敢不听，此王业也。今夫蜀，西僻之国也，而戎狄之长也，敝兵劳众不足以成名，得其地不足以为利。臣闻：'争名者于朝，争利者于市。’今三川、周室，天下之市朝也，而王不争焉，顾争于戎狄，去王业远矣。”<br>
司马错曰：“不然。臣闻之：'欲富国者，务广其地；欲强兵者，务富其民；欲王者，务博其德。三资者备，而王随之矣。’今王之地小民贫，故臣愿从事于易。夫蜀，西僻之国也，而戎狄之长也，而有桀纣之乱。以秦攻之，譬如使豺狼逐群羊也。取其地足以广国也，得其财足以富民，缮兵不伤众，而彼已服矣。故拔一国，而天下不以为暴；利尽西海，诸侯不以为贪。是我一举而名实两附，而又有禁暴止乱之名。今攻韩劫天子，劫天子，恶名也，而未必利也，又有不义之名。而攻天下之所不欲，危！臣请谒其故：周，天下之宗室也；韩，周之与国也。周自知失九鼎，韩自知亡三川，则必将二国并力合谋，以因于齐、赵而求解乎楚、魏。以鼎与楚，以地与魏，王不能禁。此臣所谓危，不如伐蜀之完也。”<br>
惠王曰：“善！寡人听子。”卒起兵伐蜀，十月取之，遂定蜀，蜀主更号为侯，而使陈庄相蜀。蜀既属，秦益强富厚，轻诸侯。<br>
<font color=#333333 size=5em> 114.论积贮疏 </font><br>
<font color=#FF0033> 两汉：贾谊 </font><br>
管子曰：“仓廪实而知礼节。”民不足而可治者，自古及今，未之尝闻。古之人曰：“一夫不耕，或受之饥；一女不织，或受之寒。” 生之有时，而用之亡度，则物力必屈。古之治天下，至孅至悉也，，故其畜积足恃。今背本而趋末，食者甚众，是天下之大残也；淫侈之俗，日日以长，是天下之大贼也。残贼公行，莫之或止；大命将泛，莫之振救。生之者甚少，而靡之者甚多，天下财产何得不蹶！<br>
汉之为汉，几四十年矣，公私之积，犹可哀痛！失时不雨，民且狼顾；岁恶不入，请卖爵子，既闻耳矣。安有为天下阽危者若是而上不惊者？世之有饥穰，天之行也，禹、汤被之矣。即不幸有方二三千里之旱，国胡以相恤？卒然边境有急，数千百万之众，国胡以馈之？兵旱相乘，天下大屈，有勇力者聚徒而衡击；罢夫羸老易子而咬其骨。政治未毕通也，远方之能疑者，并举而争起矣。乃骇而图之，岂将有及乎？<br>
夫积贮者，天下之大命也。苟粟多而财有余，何为而不成？以攻则取，以守则固，以战则胜。怀敌附远，何招而不至！今殴民而归之农，皆著于本；使天下各食其力，末技游食之民，转而缘南亩，则畜积足而人乐其所矣。可以为富安天下，而直为此廪廪也，窃为陛下惜之。<br>
节自《汉书·食货志》<br>
<font color=#333333 size=5em> 115.舂歌 </font><br>
<font color=#FF0033> 两汉：戚夫人 </font><br>
子为王，母为虏。<br>
终日舂薄暮，常与死为伍。<br>
相离三千里，当谁使告汝。<br>
<font color=#333333 size=5em> 116.论贵粟疏 </font><br>
<font color=#FF0033> 两汉：晁错 </font><br>
圣王在上，而民不冻饥者，非能耕而食之，织而衣之也，为开其资财之道也。故尧、禹有九年之水，汤有七年之旱，而国亡捐瘠者，以畜积多而备先具也。今海内为一，土地人民之众不避汤、禹，加以亡天灾数年之水旱，而畜积未及者，何也？地有遗利，民有余力，生谷之土未尽垦，山泽之利未尽出也，游食之民未尽归农也。<br>
民贫，则奸邪生。贫生于不足，不足生于不农，不农则不地著，不地著则离乡轻家，民如鸟兽。虽有高城深池，严法重刑，犹不能禁也。夫寒之于衣，不待轻暖；饥之于食，不待甘旨；饥寒至身，不顾廉耻。人情一日不再食则饥，终岁不制衣则寒。夫腹饥不得食，肤寒不得衣，虽慈母不能保其子，君安能以有其民哉？明主知其然也，故务民于农桑，薄赋敛，广畜积，以实仓廪，备水旱， 故民可得而有也。<br>
民者，在上所以牧之，趋利如水走下，四方无择也。夫珠玉金银，饥不可食，寒不可衣，然而众贵之者，以上用之故也。其为物轻微易藏，在于把握，可以周海内而无饥寒之患。此令臣轻背其主，而民易去其乡，盗贼有所劝，亡逃者得轻资也。粟米布帛生于地，长于时，聚于力，非可一日成也。数石之重，中人弗胜，不为奸邪所利；一日弗得而饥寒至。是故明君贵五谷而贱金玉。<br>
今农夫五口之家，其服役者不下二人，其能耕者不过百亩，百亩之收不过百石。春耕，夏耘，秋获，冬藏，伐薪樵，治官府，给徭役；春不得避风尘，夏不得避署热，秋不得避阴雨，冬不得避寒冻，四时之间，无日休息。又私自送往迎来，吊死问疾，养孤长幼在其中。勤苦如此，尚复被水旱之灾，急政暴虐，赋敛不时，朝令而暮改。当具有者半贾而卖，无者取倍称之息；于是有卖田宅、鬻子孙以偿债者矣。而商贾大者积贮倍息，小者坐列贩卖，操其奇赢，日游都市，乘上之急，所卖必倍。故其男不耕耘，女不蚕织，衣必文采，食必粱肉；无农夫之苦，有阡陌之得。因其富厚，交通王侯，力过吏势，以利相倾；千里游遨，冠盖相望，乘坚策肥，履丝曳缟。此商人所以兼并农人，农人所以流亡者也。今法律贱商人，商人已富贵矣；尊农夫，农夫已贫贱矣。故俗之所贵，主之所贱也；吏之所卑，法之所尊也。上下相反，好恶乖迕，而欲国富法立，不可得也。<br>
方今之务，莫若使民务农而已矣。欲民务农，在于贵粟；贵粟之道，在于使民以粟为赏罚。今募天下入粟县官，得以拜爵，得以除罪。如此，富人有爵，农民有钱，粟有所渫。夫能入粟以受爵，皆有余者也。取于有余，以供上用，则贫民之赋可损，所谓损有余、补不足，令出而民利者也。顺于民心，所补者三：一曰主用足，二曰民赋少，三曰劝农功。今令民有车骑马一匹者，复卒三人。车骑者，天下武备也，故为复卒。神农之教曰：“有石城十仞，汤池百步，带甲百万，而无粟，弗能守也。”以是观之，粟者，王者大用，政之本务。令民入粟受爵，至五大夫以上，乃复一人耳，此其与骑马之功相去远矣。爵者，上之所擅，出于口而无穷；粟者，民之所种，生于地而不乏。夫得高爵也免罪，人之所甚欲也。使天下人入粟于边，以受爵免罪，不过三岁，塞下之粟必多矣。<br>
陛下幸使天下入粟塞下以拜爵，甚大惠也。窃窃恐塞卒之食不足用大渫天下粟。边食足以支五岁，可令入粟郡县矣；足支一岁以上，可时赦，勿收农民租。如此，德泽加于万民，民俞勤农。时有军役，若遭水旱，民不困乏，天下安宁；岁孰且美，则民大富乐矣。<br>
<font color=#333333 size=5em> 117.五帝本纪赞 </font><br>
<font color=#FF0033> 两汉：司马迁 </font><br>
太史公曰：学者多称五帝，尚矣。然《尚书》独载尧以来，而百家言黄帝，其文不雅驯，荐绅先生难言之。孔子所传《宰予问五帝德》及《帝系姓》，儒者或不传。余尝西至空桐，北过涿鹿，东渐於海，南浮江淮矣，至长老皆各往往称黄帝、尧、舜之处，风教固殊焉。总之，不离古文者近是。予观《春秋》《国语》，其发明《五帝德》《帝系姓》章矣，顾弟弗深考，其所表见皆不虚。书缺有间矣，其轶乃时时见於他说。非好学深思，心知其意，固难为浅见寡闻道也。余并论次，择其言尤雅者，故著为本纪书首。<br>
<font color=#333333 size=5em> 118.上书谏猎 </font><br>
<font color=#FF0033> 两汉：司马相如 </font><br>
臣闻物有同类而殊能者，故力称乌获，捷言庆忌，勇期贲、育。臣之愚，窃以为人诚有之，兽亦宜然。今陛下好陵阻险，射猛兽，卒然遇逸材之兽，骇不存之地，犯属车之清尘，舆不及还辕，人不暇施巧，虽有乌获、逢蒙之技不能用，枯木朽枝尽为难矣。是胡越起于毂下，而羌夷接轸也，岂不殆哉！虽万全而无患，然本非天子之所宜近也。<br>
且夫清道而后行，中路而驰，犹时有衔橛之变。况乎涉丰草，骋丘虚，前有利兽之乐，而内无存变之意，其为害也不难矣。夫轻万乘之重不以为安，乐出万有一危之途以为娱，臣窃为陛下不取。<br>
盖明者远见于未萌，而知者避危于无形，祸固多藏于隐微而发于人之所忽者也。故鄙谚曰：“家累千金，坐不垂堂。”此言虽小，可以喻大。臣愿陛下留意幸察。<br>
<font color=#333333 size=5em> 119.青阳 </font><br>
<font color=#FF0033> 两汉：佚名 </font><br>
青阳开动，根荄以遂，膏润并爱，跂行毕逮。<br>
霆声发荣，壧处顷听，枯槁复产，乃成厥命。<br>
众庶熙熙，施及夭胎，群生啿噬，惟春之祺。</p>
<h3 id="font-color-333333-size-5em-120-东门行-font"><font color=#333333 size=5em> 120.东门行 </font></h3>
<p><font color=#FF0033> 两汉：佚名 </font><br>
出东门，不顾归。<br>
来入门，怅欲悲。<br>
盎中无斗米储，还视架上无悬衣。<br>
拔剑东门去，舍中儿母牵衣啼：<br>
“他家但愿富贵，贱妾与君共哺糜。<br>
上用仓浪天故，下当用此黄口儿。今非！”<br>
“咄！行！吾去为迟！白发时下难久居。”<br>
<font color=#333333 size=5em> 121.塘上行 </font><br>
<font color=#FF0033> 两汉：甄宓 </font><br>
蒲生我池中，其叶何离离。<br>
傍能行仁义，莫若妾自知。<br>
众口铄黄金，使君生别离。<br>
念君去我时，独愁常苦悲。<br>
想见君颜色，感结伤心脾。<br>
念君常苦悲，夜夜不能寐。<br>
莫以豪贤故，弃捐素所爱。<br>
莫以鱼肉贱，弃捐葱与薤。<br>
莫以麻枲贱，弃捐菅与蒯。<br>
出亦复苦愁，入亦复苦愁。<br>
边地多悲风，树木何修修。<br>
从君致独乐，延年寿千秋。<br>
<font color=#333333 size=5em> 122.七谏 </font><br>
<font color=#FF0033> 两汉：东方朔 </font><br>
初放<br>
平生于国兮，长于原野。<br>
言语讷譅兮，又无彊辅。<br>
浅智褊能兮，闻见又寡。<br>
数言便事兮，见怨门下。<br>
王不察其长利兮，卒见弃乎原野。<br>
伏念思过兮，无可改者。<br>
群众成朋兮，上浸以惑。<br>
巧佞在前兮，贤者灭息。<br>
尧、舜圣已没兮，孰为忠直？<br>
高山崔巍兮，水流汤汤。<br>
死日将至兮，与麋鹿同坑。<br>
塊兮鞠，当道宿，<br>
举世皆然兮，余将谁告？<br>
斥逐鸿鹄兮，近习鸱枭，<br>
斩伐橘柚兮，列树苦桃。<br>
便娟之修竹兮，寄生乎江潭。<br>
上葳蕤而防露兮，下泠泠而来风。<br>
孰知其不合兮，若竹柏之异心。<br>
往者不可及兮，来者不可待。<br>
悠悠苍天兮，莫我振理。<br>
窃怨君之不寤兮，吾独死而後已。<br>
沉江<br>
惟往古之得失兮，览私微之所伤。<br>
尧舜圣而慈仁兮，後世称而弗忘。<br>
齐桓失于专任兮，夷吾忠而名彰。<br>
晋献惑于孋姬兮，申生孝而被殃。<br>
偃王行其仁义兮，荆文寤而徐亡。<br>
纣暴虐以失位兮，周得佐乎吕望。<br>
修往古以行恩兮，封比干之丘垄。<br>
贤俊慕而自附兮，日浸淫而合同。<br>
明法令而修理兮，兰芷幽而有芳。<br>
苦众人之妒予兮，箕子寤而佯狂。<br>
不顾地以贪名兮，心怫郁而内伤。<br>
联蕙芷以为佩兮，过鲍肆而失香。<br>
正臣端其操行兮，反离谤而见攘。<br>
世俗更而变化兮，伯夷饿于首阳。<br>
独廉洁而不容兮，叔齐久而逾明。<br>
浮云陈而蔽晦兮，使日月乎无光。<br>
忠臣贞而欲谏兮，谗谀毁而在旁。<br>
秋草荣其将实兮，微霜下而夜降。<br>
商风肃而害生兮，百草育而不长。<br>
众并谐以妒贤兮，孤圣特而易伤。<br>
怀计谋而不见用兮，岩穴处而隐藏。<br>
成功隳而不卒兮，子胥死而不葬。<br>
世从俗而变化兮，随风靡而成行。<br>
信直退而毁败兮，虚伪进而得当。<br>
追悔过之无及兮，岂尽忠而有功。<br>
废制度而不用兮，务行私而去公。<br>
终不变而死节兮，惜年齿之未央。<br>
将方舟而下流兮，冀幸君之发矇。<br>
痛忠言之逆耳兮，恨申子之沉江。<br>
愿悉心之所闻兮，遭值君之不聪。<br>
不开寤而难道兮，不别横之与纵。<br>
听奸臣之浮说兮，绝国家之久长。<br>
灭规矩而不用兮，背绳墨之正方。<br>
离忧患而乃寤兮，若纵火于秋蓬。<br>
业失之而不救兮，尚何论乎祸凶。<br>
彼离畔而朋党兮，独行之士其何望？<br>
日渐染而不自知兮，秋毫微哉而变容。<br>
众轻积而折轴兮，原咎杂而累重。<br>
赴湘沅之流澌兮，恐逐波而复东。<br>
怀沙砾而自沉兮，不忍见君之蔽壅。<br>
怨世<br>
世沉淖而难论兮，俗岒峨而嵾嵯。<br>
清泠泠而歼灭兮，溷湛湛而日多。<br>
枭鸮既以成群兮，玄鹤弭翼而屏移。<br>
蓬艾亲入御于床笫兮，马兰踸踔而日加。<br>
弃捐药芷与杜衡兮，余柰世之不知芳何？<br>
何周道之平易兮，然芜秽而险兮。<br>
高阳无故而委尘兮，唐虞点灼而毁议。<br>
谁使正其真是兮，虽有八师而不可为。<br>
皇天保其高兮，后土持其久。<br>
服清白以逍遥兮，偏与乎玄英异色。<br>
西施媞媞而不得见兮，嫫母勃屑而日侍。<br>
桂蠹不知所淹留兮，蓼虫不知徙乎葵菜。<br>
处湣湣之浊世兮，今安所达乎吾志。<br>
意有所载而远逝兮，固非众人之所识。<br>
骥踌躇于弊輂兮，遇孙阳而得代。<br>
吕望穷困而不聊生兮，遭周文而舒志。<br>
宁戚饭牛而商歌兮，桓公闻而弗置。<br>
路室女之方桑兮，孔子过之以自侍。<br>
吾独乖剌而无当兮，心悼怵而耄思。<br>
思比干之恲恲兮，哀子胥之慎事。<br>
悲楚人之和氏兮，献宝玉以为石。<br>
遇厉武之不察兮，羌两足以毕斮。<br>
小人之居势兮，视忠正之何若？<br>
改前圣之法度兮，喜嗫嚅而妄作。<br>
亲谗谀而疏贤圣兮，讼谓闾娵为丑恶。<br>
愉近习而蔽远兮，孰知察其黑白？<br>
卒不得效其心容兮，安眇眇而无所归薄。<br>
专精爽以自明兮，晦冥冥而壅蔽。<br>
年既已过太半兮，然埳轲而留滞。<br>
欲高飞而远集兮，恐离罔而灭败。<br>
独冤抑而无极兮，伤精神而寿夭。<br>
皇天既不纯命兮，余生终无所依。<br>
愿自沉于江流兮，绝横流而径逝。<br>
宁为江海之泥涂兮，安能久见此浊世？<br>
怨思<br>
贤士穷而隐处兮，廉方正而不容。<br>
子胥谏而靡躯兮，比干忠而剖心。<br>
子推自割而飤君兮，德日忘而怨深。<br>
行明白而曰黑兮，荆棘聚而成林。<br>
江离弃于穷巷兮，蒺藜蔓乎东厢。<br>
贤者蔽而不见兮，谗谀进而相朋。<br>
枭鸮并进而俱鸣兮，凤皇飞而高翔。<br>
原壹往而径逝兮，道壅绝而不通。<br>
自悲<br>
居愁懃其谁告兮，独永思而忧悲。<br>
内自省而不惭兮，操愈坚而不衰。<br>
隐三年而无决兮，岁忽忽其若颓。<br>
怜余身不足以卒意兮，冀一见而复归。<br>
哀人事之不幸兮，属天命而委之咸池。<br>
身被疾而不闲兮，心沸热其若汤。<br>
冰炭不可以相并兮，吾固知乎命之不长。<br>
哀独苦死之无乐兮，惜予年之未央。<br>
悲不反余之所居兮，恨离予之故乡。<br>
鸟兽惊而失群兮，犹高飞而哀鸣。<br>
狐死必首丘兮，夫人孰能不反其真情？<br>
故人疏而日忘兮，新人近而俞好。<br>
莫能行于杳冥兮，孰能施于无报？<br>
苦众人之皆然兮，乘回风而远游。<br>
凌恆山其若陋兮，聊愉娱以忘忧。<br>
悲虚言之无实兮，苦众口之铄金。<br>
过故乡而一顾兮，泣歔欷而霑衿。<br>
厌白玉以为面兮，怀琬琰以为心。<br>
邪气入而感内兮，施玉色而外淫。<br>
何青云之流澜兮，微霜降之蒙蒙。<br>
徐风至而徘徊兮，疾风过之汤汤。<br>
闻南籓乐而欲往兮，至会稽而且止。<br>
见韩众而宿之兮，问天道之所在？<br>
借浮云以送予兮，载雌霓而为旌。<br>
驾青龙以驰骛兮，班衍衍之冥冥。<br>
忽容容其安之兮，超慌忽其焉如？<br>
苦众人之难信兮，愿离群而远举。<br>
登峦山而远望兮，好桂树之冬荣。<br>
观天火之炎炀兮，听大壑之波声。<br>
引八维以自道兮，含沆瀣以长生。<br>
居不乐以时思兮，食草木之秋实。<br>
饮菌若之朝露兮，构桂木而为室。<br>
杂橘柚以为囿兮，列新夷与椒桢。<br>
鹍鹤孤而夜号兮，哀居者之诚贞。<br>
哀命<br>
哀时命之不合兮，伤楚国之多忧。<br>
内怀情之洁白兮，遭乱世而离尤。<br>
恶耿介之直行兮，世溷浊而不知。<br>
何君臣之相失兮，上沅湘而分离。<br>
测汨罗之湘水兮，知时固而不反。<br>
伤离散之交乱兮，遂侧身而既远。<br>
处玄舍之幽门兮，穴岩石而窟伏。<br>
从水蛟而为徙兮，与神龙乎休息。<br>
何山石之崭岩兮，灵魂屈而偃蹇。<br>
含素水而蒙深兮，日眇眇而既远。<br>
哀形体之离解兮，神罔两而无舍。<br>
惟椒兰之不反兮，魂迷惑而不知路。<br>
愿无过之设行兮，虽灭没之自乐。<br>
痛楚国之流亡兮，哀灵修之过到。<br>
固时俗之溷浊兮，志瞀迷而不知路。<br>
念私门之正匠兮，遥涉江而远去。<br>
念女嬃之婵媛兮，涕泣流乎于悒。<br>
我决死而不生兮，虽重追吾何及。<br>
戏疾濑之素水兮，望高山之蹇产。<br>
哀高丘之赤岸兮，遂没身而不反。<br>
谬谏<br>
怨灵修之浩荡兮，夫何执操之不固？<br>
悲太山之为隍兮，孰江河之可涸？<br>
愿承闲而效志兮，恐犯忌而干讳。<br>
卒抚情以寂寞兮，然怊怅而自悲。<br>
玉与石其同匮兮，贯鱼眼与珠玑。<br>
驽骏杂而不分兮，服罢牛而骖骥。<br>
年滔滔而自远兮，寿冉冉而愈衰。<br>
心悇憛而烦冤兮，蹇超摇而无冀。<br>
固时俗之工巧兮，灭规矩而改错。<br>
郤骐骥而不乘兮，策驽骀而取路。<br>
当世岂无骐骥兮，诚无王良之善驭。<br>
见执辔者非其人兮，故驹跳而远去。<br>
不量凿而正枘兮，恐矩矱之不同。<br>
不论世而高举兮，恐操行之不调。<br>
弧弓弛而不张兮，孰云知其所至？<br>
无倾危之患难兮，焉知贤士之所死？<br>
俗推佞而进富兮，节行张而不著。<br>
贤良蔽而不群兮，朋曹比而党誉。<br>
邪说饰而多曲兮，正法弧而不公。<br>
直士隐而避匿兮，谗谀登乎明堂。<br>
弃彭咸之娱乐兮，灭巧倕之绳墨。<br>
菎蕗杂于黀蒸兮，机蓬矢以射革。<br>
驾蹇驴而无策兮，又何路之能极？<br>
以直鍼而为钓兮，又何鱼之能得？<br>
伯牙之绝弦兮，无锺子期而听之。<br>
和抱璞而泣血兮，安得良工而剖之？<br>
同音者相和兮，同类者相似。<br>
飞鸟号其群兮，鹿鸣求其友。<br>
故叩宫而宫应兮，弹角而角动。<br>
虎啸而谷风至兮，龙举而景云往。<br>
音声之相和兮，言物类之相感也。<br>
夫方圜之异形兮，势不可以相错。<br>
列子隐身而穷处兮，世莫可以寄讬。<br>
众鸟皆有行列兮，凤独翔翔而无所薄。<br>
经浊世而不得志兮，愿侧身岩穴而自讬。<br>
欲阖口而无言兮，尝被君之厚德。<br>
独便悁而怀毒兮，愁郁郁之焉极？<br>
念三年之积思兮，愿壹见而陈辞。<br>
不及君而骋说兮，世孰可为明之？<br>
身寝疾而日愁兮，情沉抑而不扬。<br>
众人莫可与论道兮，悲精神之不通。<br>
乱曰：<br>
鸾皇孔凤日以远兮，畜凫驾鹅。<br>
鸡鹜满堂坛兮，鼉黽游乎华池。<br>
要褭奔亡兮，腾驾橐驼。<br>
铅刀进御兮，遥弃太阿。<br>
拔搴玄芝兮，列树芋荷。<br>
橘柚萎枯兮，苦李旖旎。<br>
甂瓯登于明堂兮，周鼎潜潜乎深渊。<br>
自古而固然兮，吾又何怨乎今之人。<br>
<font color=#333333 size=5em> 123.孤儿行 </font><br>
<font color=#FF0033> 两汉：佚名 </font><br>
孤儿生，孤子遇生，命独当苦。<br>
父母在时，乘坚车，驾驷马。<br>
父母已去，兄嫂令我行贾。<br>
南到九江，东到齐与鲁。<br>
腊月来归，不敢自言苦。<br>
头多虮虱，面目多尘土。<br>
大兄言办饭，大嫂言视马。<br>
上高堂，行取殿下堂。<br>
孤儿泪下如雨。<br>
使我朝行汲，暮得水来归。<br>
手为错，足下无菲。<br>
怆怆履霜，中多蒺藜。<br>
拔断蒺藜肠肉中，怆欲悲。<br>
泪下渫渫，清涕累累。<br>
冬无复襦，夏无单衣。<br>
居生不乐，不如早去，下从地下黄泉。<br>
春气动，草萌芽。<br>
三月蚕桑，六月收瓜。<br>
将是瓜车，来到还家。<br>
瓜车反覆。助我者少，啖瓜者多。<br>
愿还我蒂，兄与嫂严。<br>
独且急归，当兴校计。<br>
乱曰：里中一何譊譊，愿欲寄尺书，<br>
将与地下父母，兄嫂难与久居。<br>
<font color=#333333 size=5em> 124.信陵君窃符救赵 </font><br>
<font color=#FF0033> 两汉：司马迁 </font><br>
魏公子无忌者，魏昭王少子，而魏安釐王异母弟也。昭王薨，安釐王即位，封公子为信陵君。<br>
公子为人，仁而下士 ，士无贤不肖，皆谦而礼交之，不敢以其富贵骄士。士以此方数千里争往归之，致食客三千。当是时，诸侯以公子贤，多客，不敢加兵谋魏十余年。<br>
魏有隐士曰侯嬴，年七十，家贫，为大梁夷门监者。公子闻之，往请，欲厚遗之。不肯受，曰：“臣修身洁行数十年，终不以监门困故而受公子财。”公子于是乃置酒，大会宾客。坐定，公子从车骑，虚左，自迎夷门侯生。侯生摄敝衣冠，直上载公子上坐，不让，欲以观公子。公子执辔愈恭。侯生又谓公子曰：“臣有客在市屠中，原枉车骑过之。”公子引车入市，侯生下，见其客朱亥，俾倪，故久立与其客语，微察公子，公子颜色愈和。当是时，魏将相宗室宾客满堂，待公子举酒；市人皆观公子执辔。从骑皆窃骂侯生。侯生视公子色终不变，乃谢客就车。至家，公子引侯生坐上坐，遍赞宾客，宾客皆惊。酒酣，公子起，为寿侯生前。侯生因谓公子曰：“今日嬴之为公子亦足矣！嬴乃夷门报关者也，而公子亲枉车骑自迎嬴，于众人广坐之中，不宜有所过，今公子故过之。嬴欲就公子之名，故久立公子车骑市中，过客，以观公子，公子愈恭。市人皆以嬴为小人，而以公子为长者，能下士也。<br>
于是罢酒，侯生遂为上客。<br>
侯生谓公子曰：“臣所过屠者朱亥，此子贤者，世莫能知，故隐屠间耳。”公子往，数请之，朱亥故不复谢。公子怪之。<br>
魏安釐王二十年，秦昭王已破赵长平军，又进兵围邯郸)公。子姊为赵惠文王弟平原君夫人，数遗魏王及公子书，请救语魏。魏王使将军晋鄙将十万众救赵。秦王使使者告魏王曰：“吾攻赵，旦暮且下，而诸侯敢救赵者，已拔赵，必移兵先击之。”魏王恐，使人止晋鄙，留军壁邺，名为救赵，实持两端以观望。平原君使者冠盖相属于魏，让魏公子曰：“胜所以自附为婚姻者，以公子之高义，为能急人之困。今邯郸旦暮降秦而魏救不至，安在公子能急人之困也！且公子纵轻胜，弃之降秦，独不怜公子姊邪？”公子患之，数请魏王，及宾客辨士说王万端。魏王畏秦。终不听公子。<br>
公子自度终不能得之于王，计不独生而令赵亡，乃请宾客，约车骑百余乘，欲以客往赴秦军，与赵俱死。行过夷门，见侯生，具告所以欲死秦军状。辞决而行，侯生曰：“公子勉之矣！老臣不能从。”公子行数里，心不快，曰：吾所以待侯生者备矣，天下莫不闻，今吾且死，而侯生曾无一言半辞送我，我岂有所失哉？”复引车还，问侯生。侯生笑曰：“臣故知公子之还也。”曰：“公子喜士，名闻天下。今有难，无他端，而欲赴秦军，譬若以肉投馁虎，何功之有哉？尚安事客？然公子遇臣厚，公子往而臣不送，以是知公子恨之复返也。”公子再拜，因问。侯生乃屏人间语曰：“嬴闻晋鄙之兵符常在王卧内，而如姬最幸，出入王卧内，力能窃之。嬴闻如姬父为人所杀，如姬资之三年，自王以下，欲求报其父仇，莫能得。如姬为公子泣，公子使客斩其仇头，敬进如姬。如姬之欲为公子死，无所辞，顾未有路耳。公子诚一开口请如姬，如姬必许诺，则得虎符夺晋鄙军，北救赵而西却秦，此五霸之伐也。”公子从其计，请如姬。如姬果盗兵符与公子。<br>
公子行，侯生曰：“将在外，主令有所不受，以便国家。公子即合符，而晋鄙不授公子兵，而复请之，事必危矣。臣客屠者朱亥可与俱，此人力士。晋鄙听，大善；不听，可使击之。于是公子泣生曰：“公子畏死邪？何泣也？”公子曰：“晋鄙嚄唶宿将，往恐不听，必当杀之，是以泣耳，岂畏死哉？”于是公子请朱亥。朱亥笑曰：“臣乃市井鼓刀屠者，而公子亲数存之，所以不报谢者，以为小礼无所用。今公子有急，此乃臣效命之秋也。”遂与公子俱。公子过谢侯生。侯生曰：“臣宜从，老不能，请数公子行日，以至晋鄙军之日北乡自刭，以送公子。”公子遂行。<br>
至邺，矫魏王令代晋鄙。晋鄙合符，疑之，举手视公子曰：“今吾拥十万之众，屯于境上，国之重任。今单车来代之，何如哉？”欲无听。朱亥袖四十斤铁椎椎杀晋鄙。公子遂将晋鄙军。勒兵，下令军中曰：“父子俱在军中，父归。兄弟俱在军中，兄归。独子无兄弟，归养。”得选兵八万人，进兵击秦军。秦军解去，遂救邯郸，存赵。赵王及平原君自迎公子于界，平原君负栏矢为公子先引。赵王再拜曰：“自古贤人，未有及公子者也！”当此之时，平原君不敢自比于人。<br>
公子与侯生决，至军，侯生果北乡自刭。<br>
魏王怒公子之盗其兵符，矫杀晋鄙，公子亦自知也。已却秦存赵，使将将其军归魏，而公子独与客留赵。<br>
<font color=#333333 size=5em> 125.古相思曲 </font><br>
<font color=#FF0033> 两汉：佚名 </font><br>
君似明月我似雾，雾随月隐空留露。<br>
君善抚琴我善舞，曲终人离心若堵。<br>
只缘感君一回顾，使我思君朝与暮。<br>
魂随君去终不悔, 绵绵相思为君苦。<br>
相思苦，凭谁诉？遥遥不知君何处。<br>
扶门切思君之嘱，登高望断天涯路。<br>
十三与君初相识，王侯宅里弄丝竹。<br>
只缘感君一回顾，使我思君朝与暮。<br>
再见君时妾十五，且为君作霓裳舞。<br>
可叹年华如朝露，何时衔泥巢君屋？<br>
<font color=#333333 size=5em> 126.西都赋 </font><br>
<font color=#FF0033> 两汉：班固 </font><br>
汉之西都，在于雍州，实曰长安。左据函谷、二崤之阻，表以太华、终南之山。右界褒斜、陇首之险，带以洪河、泾、渭之川。众流之隈，汧涌其西。华实之毛，则九州之上腴焉。防御之阻，则天地之隩区焉。是故横被六合，三成帝畿，周以龙兴，秦以虎视。及至大汉受命而都之也，仰悟东井之精，俯协《河图》之灵。奉春建策，留侯演成。天人合应，以发皇明，乃眷西顾，实惟作京。于是睎秦岭，睋北阜，挟酆灞，据龙首。图皇基于亿载，度宏规而大起。肇自高而终平，世增饰以崇丽。历十二之延祚，故穷泰而极侈。建金城而万雉，呀周池而成渊。披三条之广路，立十二之通门。内则街衢洞达，闾阎且千，九市开场，货别隧分。人不得顾，车不得旋，阗城溢郭，旁流百廛。红尘四合，烟云相连。于是既庶且富，娱乐无疆。都人士女，殊异乎五方。游士拟于公侯，列肆侈于姬姜。乡曲豪举，游侠之雄，节慕原、尝，名亚春、陵。连交合众，骋骛乎其中。<br>
若乃观其四郊，浮游近县，则南望杜、霸，北眺五陵。名都对郭，邑居相承。英俊之域，绂冕所兴。冠盖如云，七相五公。与乎州郡之豪杰，五都之货殖，三选七迁，充奉陵邑。盖以强干弱枝，隆上都而观万国也。封畿之内，厥土千里，逴跞诸夏，兼其所有。其阳则崇山隐天，幽林穹谷，陆海珍藏，蓝田美玉。商、洛缘其隈，鄠、杜滨其足，源泉灌注，陂池交属。竹林果园，芳草甘木，郊野之富，号为近蜀。其阴则冠以九嵕，陪以甘泉，乃有灵宫起乎其中。秦汉之所极观，渊云之所颂叹，于是乎存焉。下有郑、白之沃，衣食之源。提封五万，疆埸绮分，沟塍刻镂，原隰龙鳞，决渠降雨，荷插成云。五谷垂颖，桑麻铺棻。东郊则有通沟大漕，溃渭洞河，泛舟山东，控引淮湖，与海通波。西郊则有上囿禁苑，林麓薮泽，陂池连乎蜀汉，缭以周墙，四百余里。离宫别馆，三十六所。神池灵沼，往往而在。其中乃有九真之麟，大宛之马，黄支之犀，条支之鸟。逾昆仑，越巨海，殊方异类，至于三万里。<br>
其宫室也，体象乎天地，经纬乎阴阳。据坤灵之正位，仿太紫之圆方。树中天之华阙，丰冠山之朱堂。因瑰材而究奇，抗应龙之虹梁。列棼橑以布翼，荷栋桴而高骧。雕玉瑱以居楹，裁金壁以饰珰。发五色之渥彩，光焰朗以景彰。于是左墄右平，重轩三阶。闺房周通，门闼洞开。列钟虡于中庭，立金人于端闱。仍增崖而衡阈，临峻路而启扉。徇以离宫别寝，承以崇台闲馆，焕若列宿，紫宫是环。清凉、宣温、神仙、长年、金华、玉堂、白虎、麒麟，区宇若兹，不可殚论。增盘崔嵬，登降炤烂，殊形诡制，每各异观。乘茵步辇，惟所息宴。后宫则有掖庭、椒房，后妃之室。合欢、增城、安处、常宁、茝若、椒风、披香、发越、兰林、蕙草、鸳鸾、飞翔之列，昭阳特盛，隆乎孝成。屋不呈材，墙不露形。裛以藻绣，络以纶连。随侯明月，错落其间。金釭衔璧，是为列钱。翡翠火齐，流耀含英。悬黎垂棘，夜光在焉。于是玄墀扣砌，玉阶彤庭，碝磩彩致，琳珉青荧，珊瑚碧树，周阿而生。红罗飒纚，绮组缤纷。精曜华烛，俯仰如神。后宫之号，十有四位。窈窕繁华，更盛迭贵。处乎斯列者，盖以百数。左右庭中，朝堂百寮之位，萧曹魏邴，谋谟乎其上。佐命则垂统，辅翼则成化。流大汉之恺悌，荡亡秦之毒螫。故令斯人扬乐和之声，作画一之歌。功德著乎祖宗，膏泽洽乎黎庶。又有天禄、石渠，典籍之府。命夫谆诲故老，名儒师傅，讲论乎《六艺》，稽合乎同异。又有承明、金马、著作之庭。大雅宏达，于兹为群。元元本本，殚见洽闻。启发篇章，校理秘文。周以钩陈之位，卫以严更之署，总礼官之甲科，群百郡之廉孝。虎贲赘衣，阉尹阍寺。陛戟百重，各有典司。<br>
周庐千列，徼道绮错。辇路经营，修除飞阁。自未央而连桂宫，北弥明光而亘长乐。凌隥道而超西墉，掍建章而连外属。设璧门之凤阙，上觚稜而栖金爵。内则别风之嶕峣，眇丽巧而耸擢，张千门而立万户，顺阴阳以开阖。尔乃正殿崔嵬，层构厥高，临乎未央。经骀汤而出馺娑，洞枍诣以与天梁。上反宇以盖戴，激日景而纳光。神明郁其特起，遂偃蹇而上跻。轶云雨于太半，虹霓回带于棼楣。虽轻迅与僄狡，犹愕眙而不能阶。攀井干而未半，目眴转而意迷，舍棂槛而却倚，若颠坠而复稽，魂怳怳以失度，巡回途而下低，既惩惧于登望，降周流以彷徨。步甬道以萦纡，又杳窱而不见阳。排飞闼而上出，若游目于天表，似无依而洋洋。前唐中而后太液，览沧海之汤汤。扬波涛于碣石，激神岳之嶈嶈。滥瀛洲与方壶，蓬莱起乎中央。于是灵草冬荣，神木丛生。岩峻崷崪，金石峥嵘。抗仙掌以承露，擢双立之金茎，轶埃壒之混浊，鲜颢气之清英。骋文成之丕诞，驰五利之所刑。庶松乔之群类，时游从乎斯庭。实列仙之攸馆，非吾人之所宁。<br>
尔乃盛娱游之壮观，奋泰武乎上囿。因兹以威戎夸狄，耀威灵而讲武事。命荆州使起鸟、诏梁野而驱兽。毛群内阗，飞羽上覆，接翼侧足，集禁林而屯聚。水衡虞人，修其营表。种别群分，部曲有署。罘网连纮，笼山络野。列卒周匝，星罗云布。于是乘銮舆，备法驾，帅群臣，披飞廉，入苑门。遂绕酆鄗，历上兰。六师发逐，百兽骇殚，震震爚爚，雷奔电激，草木涂地，山渊反覆。蹂躏其十二三，乃拗怒而少息。尔乃期门佽飞，列刃钻鍭，要趹追踪。鸟惊触丝，兽骇值锋。机不虚掎，弦不再控。矢不单杀，中必叠双。飑飑纷纷，矰缴相缠。风毛雨血，洒野蔽天。平原赤，勇士厉。猿狖失木，豺狼慑窜。尔乃移师趋险，并蹈潜秽。穷虎奔突，狂兕触蹶。许少施巧，秦成力折。掎僄狡，扼猛噬。脱角挫脰，徒搏独杀。挟师豹，拖熊螭。曳犀犛，顿象罴。超洞壑，越峻崖。蹶崭岩，巨石隤。松柏仆，丛林摧。草木无余，禽兽殄夷。<br>
于是天子乃登属玉之馆，历长杨之榭。览山川之体势，观三军之杀获。原野萧条，目极四裔。禽相镇压，兽相枕藉。然后收禽会众，论功赐胙。陈轻骑以行炰，腾酒车以斟酌。割鲜野食，举烽命釂。飨赐毕，劳逸齐，大辂鸣銮，容与徘徊。集乎豫章之宇，临乎昆明之池。左牵牛而右织女，似云汉之无涯。茂树荫蔚，芳草被堤。兰茝发色，晔晔猗猗。若摛锦布绣，烛燿乎其陂。鸟则玄鹤白鹭，黄鹄鵁鹳，鸧鸹鸨鶂，凫鷖鸿雁。朝发河海，夕宿江汉。沉浮往来，云集雾散。于是后宫乘輚辂，登龙舟。张凤盖，建华旗。祛黼帷，镜清流。靡微风，澹淡浮。棹女讴，鼓吹震，声激越，謍厉天，鸟群翔，鱼窥渊。招白鹇，下双鹄。揄文竿，出比目。抚鸿罿，御矰缴，方舟并骛，俯仰极乐。遂乃风举云摇，浮游溥览。前乘秦岭，后越九嵕，东薄河华，西涉岐雍。宫馆所历，百有余区。行所朝夕，储不改供。礼上下而接山川，究休佑之所用。采游童之欢谣，第从臣之嘉颂。于斯之时，都都相望，邑邑相属。国藉十世之基，家承百年之业，士食旧德之名氏，农服先畴之畎亩，商循族世之所鬻，工用高曾之规矩。粲乎隐隐，各得其所。<br>
若臣者徒观迹于旧墟，闻之乎故老，十分而未得其一端，故不能遍举也。<br>
<font color=#333333 size=5em> 127.天马二首·其一 </font><br>
<font color=#FF0033> 两汉：刘彻 </font><br>
太一况，天马下，沾赤汗，沫流赭。<br>
志俶傥，精权奇，籋浮云，晻上驰。<br>
体容与，迣万里，今安匹，龙为友。<br>
<font color=#333333 size=5em> 128.文帝议佐百姓诏 </font><br>
<font color=#FF0033> 两汉：刘恒 </font><br>
间者数年比不登，又有水旱疾疫之灾，朕甚忧之。愚而不明，未达其咎。意者朕之政有所失、而行有过与？乃天道有不顺、地利或不得、人事多失和、鬼神废不享与？何以致此？将百官之奉养或费、无用之事或多与？何其民食之寡乏也？<br>
夫度田非益寡，而计民未加益，以口量地，其于古犹有余，而食之甚不足者，其咎安在？无乃百姓之从事于末、以害农者蕃、为酒醪以靡谷者多、六畜之食焉者众与？细大之义，吾未能得其中。其与丞相、列侯、吏二千石、博土议之，有可以佐百姓者，率意远思，无有所隐。<br>
<font color=#333333 size=5em> 129.匈奴歌 </font><br>
<font color=#FF0033> 两汉：佚名 </font><br>
失我焉支山，令我妇女无颜色。<br>
失我祁连山，使我六畜不蕃息。<br>
<font color=#333333 size=5em> 130.魏公子列传 </font><br>
<font color=#FF0033> 两汉：司马迁 </font><br>
魏公子无忌者，魏昭王少子而魏安釐王异母弟也。昭王薨，安釐王即位，封公子为信陵君。是时范睢亡魏相秦，以怨魏齐故，秦兵围大梁，破魏华阳下军，走芒卯。魏王及公子患之。公子为人仁而下士，士无贤不肖皆谦而礼交之，不敢以其富贵骄士。士以此方数千里争往归之，致食客三千人。当是时，诸侯以公子贤，多客，不敢加兵谋魏十馀年。<br>
公子与魏王博，而北境传举烽，言“赵寇至，且入界”。魏王释博，欲召大臣谋。公子止王曰：“赵王田猎耳，非为寇也。”复博如故。王恐，心不在博。居顷，复从北方来传言曰：“赵王猎耳，非为寇也。”魏王大惊，曰：“公子何以知之？”公子曰：“臣之客有能深得赵王阴事者，赵王所为，客辄以报臣，臣以此知之。”是后魏王畏公子之贤能，不敢任公子以国政。魏有隐士曰侯嬴，年七十，家贫，为大梁夷门监者。公子闻之，往请，欲厚遗之。不肯受，曰：“臣脩身洁行数十年，终不以监门困故而受公子财。”公子于是乃置酒大会宾客。坐定，公子从车骑，虚左，自迎夷门侯生。侯生摄敝衣冠，直上载公子上坐，不让，欲以观公子。公子执辔愈恭。侯生又谓公子曰：“臣有客在市屠中，愿枉车骑过之。”公子引车入巿，侯生下见其客朱亥，俾倪，故久立与其客语，微察公子。公子颜色愈和。当是时，魏将相宗室宾客满堂，待公子举酒。巿人皆观公子执辔。从骑皆窃骂侯生。侯生视公子色终不变，乃谢客就车。至家，公子引侯生坐上坐，遍赞宾客，宾客皆惊。酒酣，公子起，为寿侯生前。<br>
侯生因谓公子曰：“今日嬴之为公子亦足矣。嬴乃夷门抱关者也，而公子亲枉车骑，自迎嬴于众人广坐之中，不宜有所过，今公子故过之。然嬴欲就公子之名，故久立公子车骑巿中，过客以观公子，公子愈恭。巿人皆以嬴为小人，而以公子为长者能下士也。”于是罢酒，侯生遂为上客。侯生谓公子曰：“臣所过屠者朱亥，此子贤者，世莫能知，故隐屠间耳。”公子往数请之，朱亥故不复谢，公子怪之。<br>
魏安釐王二十年，秦昭王已破赵长平军，又进兵围邯郸。公子姊为赵惠文王弟平原君夫人，数遗魏王及公子书，请救于魏。魏王使将军晋鄙将十万众救赵。秦王使使者告魏王曰：“吾攻赵旦暮且下，而诸侯敢救者，已拔赵，必移兵先击之。”魏王恐，使人止晋鄙，留军壁邺，名为救赵，实持两端以观望。平原君使者冠盖相属于魏，让魏公子曰：“胜所以自附为婚姻者，以公子之高义，为能急人之困。今邯郸旦暮降秦而魏救不至，安在公子能急人之困也！且公子纵轻胜，弃之降秦，独不怜公子姊邪？”公子患之，数请魏王，及宾客辩士说王万端。魏王畏秦，终不听公子。公子自度终不能得之于王，计不独生而令赵亡，乃请宾客，约车骑百馀乘，欲以客往赴秦军，与赵俱死。<br>
行过夷门，见侯生，具告所以欲死秦军状。辞决而行，侯生曰：“公子勉之矣，老臣不能从。”公子行数里，心不快，曰：“吾所以待侯生者备矣，天下莫不闻，今吾且死而侯生曾无一言半辞送我，我岂有所失哉？”复引车还，问侯生。侯生笑曰：“臣固知公子之还也。”曰：“公子喜士，名闻天下。今有难，无他端而欲赴秦军，譬若以肉投馁虎，何功之有哉？尚安事客？然公子遇臣厚，公子往而臣不送，以是知公子恨之复返也。”公子再拜，因问。侯生乃屏人间语，曰：“嬴闻晋鄙之兵符常在王卧内，而如姬最幸，出入王卧内，力能窃之。嬴闻如姬父为人所杀，如姬资之三年，自王以下欲求报其父仇，莫能得。如姬为公子泣，公子使客斩其仇头，敬进如姬。如姬之欲为公子死，无所辞，顾未有路耳。公子诚一开口请如姬，如姬必许诺，则得虎符夺晋鄙军，北救赵而西却秦，此五霸之伐也。”公子从其计，请如姬。如姬果盗晋鄙兵符与公子。公子行，侯生曰：“将在外，主令有所不受，以便国家。公子即合符，而晋鄙不授公子兵而复请之，事必危矣。臣客屠者朱亥可与俱，此人力士。晋鄙听，大善；不听，可使击之。”于是公子泣。侯生曰：“公子畏死邪？何泣也？”公子曰：“晋鄙嚄唶宿将，往恐不听，必当杀之，是以泣耳，岂畏死哉？”于是公子请朱亥。朱亥笑曰：“臣乃市井鼓刀屠者，而公子亲数存之，所以不报谢者，以为小礼无所用。今公子有急，此乃臣效命之秋也。”遂与公子俱。公子过谢侯生。侯生曰：“臣宜从，老不能。请数公子行日，以至晋鄙军之日，北乡自刭，以送公子。”公子遂行。<br>
至邺，矫魏王令代晋鄙。晋鄙合符，疑之，举手视公子曰：“今吾拥十万之众，屯于境上，国之重任，今单车来代之，何如哉？”欲无听。朱亥袖四十斤铁椎，椎杀晋鄙，公子遂将晋鄙军。勒兵下令军中曰：“父子俱在军中，父归；兄弟俱在军中，兄归；独子无兄弟，归养。”得选兵八万人，进兵击秦军。秦军解去，遂救邯郸，存赵。赵王及平原君自迎公子于界，平原君负韊矢为公子先引。赵王再拜曰：“自古贤人未有及公子者也。”当此之时，平原君不敢自比于人。公子与侯生决，至军，侯生果北乡自刭。<br>
魏王怒公子之盗其兵符，矫杀晋鄙，公子亦自知也。已却秦存赵，使将将其军归魏，而公子独与客留赵。赵孝成王德公子之矫夺晋鄙兵而存赵，乃与平原君计，以五城封公子。公子闻之，意骄矜而有自功之色。客有说公子曰：“物有不可忘，或有不可不忘。夫人有德于公子，公子不可忘也；公子有德于人，愿公子忘之也。且矫魏王令，夺晋鄙兵以救赵，于赵则有功矣，于魏则未为忠臣也。公子乃自骄而功之，窃为公子不取也。”于是公子立自责，似若无所容者。赵王埽除自迎，执主人之礼，引公子就西阶。公子侧行辞让，从东阶上。自言罪过，以负于魏，无功于赵。赵王侍酒至暮，口不忍献五城，以公子退让也。公子竟留赵。赵王以鄗为公子汤沐邑，魏亦复以信陵奉公子。公子留赵。公子闻赵有处士毛公藏于博徒，薛公藏于卖浆家，公子欲见两人，两人自匿不肯见公子。公子闻所在，乃间步往从此两人游，甚欢。平原君闻之，谓其夫人曰：“始吾闻夫人弟公子天下无双，今吾闻之，乃妄从博徒卖浆者游，公子妄人耳。”夫人以告公子。公子乃谢夫人去，曰：“始吾闻平原君贤，故负魏王而救赵，以称平原君。平原君之游，徒豪举耳，不求士也。无忌自在大梁时，常闻此两人贤，至赵，恐不得见。以无忌从之游，尚恐其不我欲也，今平原君乃以为羞，其不足从游。”乃装为去。夫人具以语平原君。平原君乃免冠谢，固留公子。平原君门下闻之，半去平原君归公子，天下士复往归公子，公子倾平原君客。公子留赵十年不归。秦闻公子在赵，日夜出兵东伐魏。魏王患之，使使往请公子。公子恐其怒之，乃诫门下：“有敢为魏王使通者，死。”宾客皆背魏之赵，莫敢劝公子归。毛公、薛公两人往见公子曰：“公子所以重于赵，名闻诸侯者，徒以有魏也。今秦攻魏，魏急而公子不恤，使秦破大梁而夷先王之宗庙，公子当何面目立天下乎？”语未及卒，公子立变色，告车趣驾归救魏。魏王见公子，相与泣，而以上将军印授公子，公子遂将。魏安釐王三十年，公子使使遍告诸侯。诸侯闻公子将，各遣将将兵救魏。公子率五国之兵破秦军于河外，走蒙骜。遂乘胜逐秦军至函谷关，抑秦兵，秦兵不敢出。当是时，公子威振天下，诸侯之客进兵法，公子皆名之，故世俗称魏公子兵法。秦王患之，乃行金万斤于魏，求晋鄙客，令毁公子于魏王曰：“公子亡在外十年矣，今为魏将，诸侯将皆属，诸侯徒闻魏公子，不闻魏王。公子亦欲因此时定南面而王，诸侯畏公子之威，方欲共立之。”秦数使反间，伪贺公子得立为魏王未也。魏王日闻其毁，不能不信，后果使人代公子将。公子自知再以毁废，乃谢病不朝，与宾客为长夜饮，饮醇酒，多近妇女。日夜为乐饮者四岁，竟病酒而卒。其岁，魏安釐王亦薨。秦闻公子死，使蒙骜攻魏，拔二十城，初置东郡。其后秦稍蚕食魏，十八岁而虏魏王，屠大梁。<br>
高祖始微少时，数闻公子贤。及即天子位，每过大梁，常祠公子。高祖十二年，从击黥布还，为公子置守冢五家，世世岁以四时奉祠公子。<br>
太史公曰：吾过大梁之墟，求问其所谓夷门。夷门者，城之东门也。天下诸公子亦有喜士者矣，然信陵君之接岩穴隐者，不耻下交，有以也。名冠诸侯，不虚耳。高祖每过之而令民奉祠不绝也。<br>
<font color=#333333 size=5em> 131.思玄赋 </font><br>
<font color=#FF0033> 两汉：张衡 </font><br>
衡常思图身之事，以为吉凶倚伏，幽微难明，乃作《思玄赋》，以宣寄情志。其辞曰：<br>
仰先哲之玄训兮，虽弥高其弗违。匪仁里其焉宅兮，匪义迹其焉追？潜服膺以永靓兮，绵日月而不衰。伊中情之信修兮，慕古人之贞节。竦余身而顺止兮，遵绳墨而不跌。志团团以应悬兮，诚心固其如结。旌性行以制佩兮，佩夜光与琼枝。纗幽兰之秋华兮，又缀之以江离。美襞积以酷裂兮，允尘邈而难亏。既姱丽而鲜双兮，非是时之攸珍。奋余荣而莫见兮，播余香而莫闻。幽独守此仄陋兮，敢怠遑而舍勤？幸二八之遌虞兮，喜傅说之生殷。尚前良之遗风兮，恫后辰而无及。何孤行之茕茕兮，孑不群而介立。感鸾鹥之特栖兮，悲淑人之稀合。<br>
彼无合其何伤兮，患众伪之冒真。旦获讟于群弟兮，启金縢而乃信。览烝民之多僻兮，畏立辟以危身。曾烦毒以迷或兮，羌孰可与言己？私湛忧而深怀兮，思缤纷而不理。愿竭力以守义兮，虽贫穷而不改。执雕虎而试象兮，阽焦原而跟止。庶斯奉以周旋兮，要既死而后已。俗迁渝而事化兮，泯规矩之圜方。珍萧艾于重笥兮，谓蕙芷之不香。斥西施而弗御兮，羁要袅以服箱。行陂僻而获志兮，循法度而离殃。惟天地之无穷兮，何遭遇之无常！不抑操而苟容兮，譬临河而无航。欲巧笑以干媚兮，非余心之所尝。袭温恭之黻衣兮，披礼义之绣裳。辫贞亮以为鞶兮，艺技艺以为珩。昭彩藻与雕琢兮，璜声远而弥长。淹栖迟以恣欲兮，燿灵忽其西藏。恃己知而华予兮，鶗鴂鸣而不芳。冀一年之三秀兮，遒白露之为霜。时亶亶而代序兮，畴可与乎比伉？咨妒嫮之难并兮，想依韩以流亡。恐渐冉而无成兮，留则蔽而不章。<br>
心犹与而狐疑兮，即岐阯而摅情。文君为我端蓍兮，利飞遁以保名。历众山以周流兮，翼迅风以扬声。二女感于崇岳兮，或冰折而不营。天盖高而为泽兮，谁云路之不平！勔自强而不息兮，蹈玉阶之嶢峥。惧筮氏之长短兮，钻东龟以观祯。遇九皋之介鸟兮，怨素意之不逞。游尘外而瞥天兮，据冥翳而哀鸣。雕鹗竞于贪婪兮，我修絮以益荣。子有故于玄鸟兮，归母氏而后宁。<br>
占既吉而无悔兮，简元辰而俶装。旦余沐于清原兮，晞余发于朝阳。漱飞泉之沥液兮，咀石菌之流英。翾鸟举而鱼跃兮，将往走乎八荒。过少皥之穷野兮，问三丘乎勾芒。何道真之淳粹兮，去秽累而票轻。登蓬莱而容与兮，鳌虽抃而不倾。留瀛洲而采芝兮，聊且以乎长生。凭归云而遐逝兮，夕余宿乎扶桑。噏青岑之玉醴兮，餐沆瀣以为粮。发昔梦于木禾兮，谷昆仑之高冈。<br>
朝吾行于汤谷兮，从伯禹于稽山。集群神之执玉兮，疾防风之食言。指长沙以邪径兮，存重华乎南邻。哀二妃之未从兮，翩傧处彼湘濒。流目覜夫衡阿兮，睹有黎之圮坟。痛火正之无怀兮，托山陂以孤魂。愁蔚蔚以慕远兮，越卬州而愉敖。跻日中于昆吾兮，憩炎天之所陶。扬芒熛而绛天兮，水泫沄而涌涛。温风翕其增热兮，惄郁邑其难聊。<br>
顝羁旅而无友兮，余安能乎留兹？顾金天而叹息兮，吾欲往乎西嬉。前祝融使举麾兮，纚朱鸟以承旗。躔建木于广都兮，拓若华而踌躇。超轩辕于西海兮，跨汪氏之龙鱼。闻此国之千岁兮，曾焉足以娱余？<br>
思九土之殊风兮，从蓐收而遂徂。欻神化而蝉蜕兮，朋精粹而为徒。蹶白门而东驰兮，云台行乎中野。乱弱水之潺湲兮，逗华阴之湍渚。号冯夷俾清津兮，棹龙舟以济予。会帝轩之未归兮，怅相佯而延伫。呬河林之蓁蓁兮，伟《关雎》之戒女。黄灵詹而访命兮，摎天道其焉如。曰：“近信而远疑兮，六籍阙而不书。神逵昧其难覆兮，畴克谟而从诸？牛哀病而成虎兮，虽逢昆其必噬。鳖令殪而尸亡兮，取蜀禅而引世。死生错而不齐兮，虽司命其不晰。窦号行于代路兮，后膺祚而繁庑。王肆侈于汉廷兮，卒衔恤而绝绪。尉尨眉而郎潜兮，逮三叶而遘武。董弱冠而司衮兮，设王隧而弗处。夫吉凶之相仍兮，恒反侧而靡所。穆负天以悦牛兮，竖乱叔而幽主。文断祛而忌伯兮，阉谒贼而宁后。通人暗于好恶兮，岂爱惑之能剖？嬴擿谶而戒胡兮，备诸外而发内。或辇贿而违车兮，孕行产而为对。慎灶显于言天兮，占水火而妄谇。梁叟患夫黎丘兮，丁厥子而事刃。亲所睇而弗识兮，矧（shěn）幽冥之可信。毋绵挛以涬己兮，思百忧以自疢。彼天监之孔明兮，用棐忱而佑仁。汤蠲体以祷祈兮，蒙厖褫以拯人。景三虑以营国兮，荧惑次于它辰。魏颗亮以从理兮，鬼亢回以敝秦。咎繇迈而种德兮，树德懋于英六。桑末寄夫根生兮，卉既凋而己毓。有无言而不雠兮，又何往而不复？盍远迹以飞声兮，孰谓时之可蓄？<br>
仰矫首以遥望兮，魂僘惘而无畴。逼区中之隘陋兮，将北度而宣游。行积冰之硙硙兮，清泉冱而不流。寒风凄而永至兮，拂穹岫之骚骚。玄武缩于壳中兮，螣蛇蜿而自纠。鱼矜鳞而并凌兮，鸟登木而失条。坐太阴之屏室兮，慨含欷而增愁。怨高阳之相寓兮，仙颛顼之宅幽。庸织络于四裔兮，斯与彼其何瘳？望寒门之绝垠兮，纵余绁乎不周。迅飙潚其媵我兮，骛翩飘而不禁。越谽谺之洞穴兮，标通渊之碄碄。经重阴乎寂漠兮，愍坟羊之潜深。<br>
追慌忽于地底兮，轶无形而上浮。出右密之暗野兮，不识蹊之所由。速烛龙令执炬兮，过钟山而中休。瞰瑶谿之赤岸兮，吊祖江之见刘。聘王母于银台兮，羞玉芝以疗饥。戴胜慭其既欢兮，又诮余之行迟。载太华之玉女兮，召洛浦之宓妃。咸姣丽以蛊媚兮，增嫮眼而蛾眉。舒妙婧之纤腰兮，扬杂错之袿徽。离朱唇而微笑兮，颜的砾以遗光。献环琨与玙缡兮，申厥好以玄黄。虽色艳而赂美兮，志浩荡而不嘉。双材悲于不纳兮，并咏诗而清歌。歌曰：“天地烟煴，百卉含葩。鸣鹤交颈，雎鸠相和。处子怀春，精魂回移。如何淑明，忘我实多。”<br>
将答赋而不暇兮，爰整驾而亟行。瞻昆仑之巍巍兮，临萦河之洋洋。伏灵龟以负坻兮，亘螭龙之飞梁。登阆风之曾城兮，搆不死而为床。屑瑶蕊以为糇兮，斞（原字为“奭”+“斗”）白水以为浆。抨巫咸以占梦兮，乃贞吉之元符。滋令德于正中兮，合嘉禾以为敷。既垂颖而顾本兮，尔要思乎故居。安和静而随时兮，姑纯懿之所庐。<br>
戒庶寮以夙会兮，佥恭职而并迓。丰隆軯其震霆兮，列缺晔其照夜。云师蘧以交集兮，涷雨沛其洒涂。轙雕舆而树葩兮，扰应龙以服辂。百神森其备从兮，屯骑罗而星布。振余袂而就车兮，修剑揭以低昂。冠咢咢其映盖兮，佩綝纚以辉煌。仆夫俨其正策兮，八乘摅而超骧。氛旄溶以天旋兮，蜺旌飘而飞扬。抚軨轵而还睨兮，心灼药其如汤。羡上都之赫戏兮，何迷故而不忘。左青雕以健芝兮，右素威以司钲。前长离使拂羽兮，委水衡乎玄冥。属箕伯以函风兮，澄淟涊而为清。曳云旗之离离兮，鸣玉鸾之嘤嘤。涉清霄而升遐兮，浮蔑蒙而上征。纷翼翼以徐戾兮，焱回回其扬灵。叫帝阍使辟扉兮，觌天皇于琼宫。聆《广乐》之九奏兮，展泄泄以肜肜。考理乱于律钧兮，意建始而思终。惟盘逸之无斁兮，惧乐往而哀来。素抚弦而余音兮，大容吟曰念哉。既防溢而静志兮，迨我暇以翱翔。出紫宫之肃肃兮，集太微之阆阆。命王良掌策驷兮，逾高阁之锵锵。建罔车之幕幕兮，猎青林之芒芒。弯威弧之拨剌兮，射嶓冢之封狼。观壁垒于北落兮，伐河鼓之磅硠。乘天潢之泛泛兮，浮云汉之汤汤。倚招摇、摄提以低回剹流兮，察二纪、五纬之绸缪遹皇。偃蹇夭矫娩以连卷兮，杂沓丛顇飒以方骧。戫汨飂泪沛以罔象兮，烂漫丽靡藐以迭逿。凌惊雷之砊磕兮，弄狂电之淫裔。逾厖澒于宕冥兮，贯倒景而高厉。廓荡荡其无涯兮，乃今穷乎天外。据开阳而頫盼兮，临旧乡之暗蔼。<br>
悲离居之劳心兮，情悁悁而思归。魂眷眷而屡顾兮，马倚輈而徘徊。虽遨游以偷乐兮，岂愁慕之可怀？出阊阖兮降天涂，乘飙忽兮驰虚无。云霏霏兮绕余轮，风眇眇兮震余旟。缤联翩兮纷暗暧，倏眩眃兮反常闾。<br>
收畴昔之逸豫兮，卷淫放之遐心。修初服之娑娑兮，长余佩之参参。文章焕以粲烂兮，美纷纭以从风。御六艺之珍驾兮，游道德之平林。结典籍而为罟兮，驱儒墨而为禽。玩阴阳之变化兮，咏《雅》《颂》之徽音。嘉曾氏之《归耕》兮，慕历陵之钦崟。共夙昔而不贰兮，固终始之所服也。夕惕若厉以省諐兮，惧余身之未勅也。苟中情之端直兮，莫吾知而不恧。墨无为以凝志兮，与仁义乎消摇。不出户而知天下兮，何必历远以劬劳！<br>
系曰：<br>
天长地久岁不留，俟河之清只怀忧。<br>
愿得远度以自娱，上下无常穷六区。<br>
超逾腾跃绝世俗，飘飖神举逞所欲。<br>
天不可阶仙夫希，《柏舟》悄悄吝不飞。<br>
松乔高跱孰能离，结精远游使心携。<br>
回志朅来从玄諆，获我所求夫何思！<br>
<font color=#333333 size=5em> 132.蒿里 </font><br>
<font color=#FF0033> 两汉：佚名 </font><br>
蒿里谁家地，聚敛魂魄无贤愚。<br>
鬼伯一何相催促，人命不得稍踟蹰。<br>
<font color=#333333 size=5em> 133.九怀 </font><br>
<font color=#FF0033> 两汉：王褒 </font><br>
匡机<br>
极运兮不中，来将屈兮困穷。<br>
余深愍兮惨怛，愿一列兮无从。<br>
乘日月兮上征，顾游心兮鄗酆。<br>
弥览兮九隅，彷徨兮兰宫。<br>
芷闾兮药房，奋摇兮众芳。<br>
菌阁兮蕙楼，观道兮从横。<br>
宝金兮委积，美玉兮盈堂。<br>
桂水兮潺湲，扬流兮洋洋。<br>
蓍蔡兮踊跃，孔鹤兮回翔。<br>
抚槛兮远望，念君兮不忘。<br>
怫郁兮莫陈，永怀兮内伤。<br>
通路<br>
天门兮墬户，孰由兮贤者？<br>
无正兮溷厕，怀德兮何睹？<br>
假寐兮愍斯，谁可与兮寤语？<br>
痛凤兮远逝，畜鴳兮近处。<br>
鲸鱏兮幽潜，从虾兮游陼。<br>
乘虬兮登阳，载象兮上行。<br>
朝发兮葱岭，夕至兮明光。<br>
北饮兮飞泉，南采兮芝英。<br>
宣游兮列宿，顺极兮彷徉。<br>
红采兮骍衣，翠缥兮为裳。<br>
舒佩兮綝纚，竦余剑兮干将。<br>
腾蛇兮后从，飞駏兮步旁。<br>
微观兮玄圃，览察兮瑶光。<br>
启匮兮探筴，悲命兮相当。<br>
纫蕙兮永辞，将离兮所思。<br>
浮云兮容与，道余兮何之？<br>
远望兮仟眠，闻雷兮阗阗。<br>
阴忧兮感余，惆怅兮自怜。<br>
危俊<br>
林不容兮鸣蜩，余何留兮中州？<br>
陶嘉月兮总驾，搴玉英兮自修。<br>
结荣茝兮逶逝，将去烝兮远游。<br>
径岱土兮魏阙，历九曲兮牵牛。<br>
聊假日兮相佯，遗光燿兮周流。<br>
望太一兮淹息，纡余辔兮自休。<br>
晞白日兮皎皎，弥远路兮悠悠。<br>
顾列孛兮缥缥，观幽云兮陈浮。<br>
钜宝迁兮砏磤，雉咸雊兮相求。<br>
泱莽莽兮究志，惧吾心兮懤懤。<br>
步余马兮飞柱，览可与兮匹俦。<br>
卒莫有兮纤介，永余思兮怞怞。<br>
昭世<br>
世溷兮冥昏，违君兮归真。<br>
乘龙兮偃蹇，高回翔兮上臻。<br>
袭英衣兮缇[糹習]，披华裳兮芳芬。<br>
登羊角兮扶舆，浮云漠兮自娱。<br>
握神精兮雍容，与神人兮相胥。<br>
流星坠兮成雨，进瞵盼兮上丘墟。<br>
览旧邦兮滃郁，余安能兮久居。<br>
志怀逝兮心懰栗，纡余辔兮踌躇。<br>
闻素女兮微歌，听王后兮吹竽。<br>
魂悽怆兮感哀，肠回回兮盘纡。<br>
抚余佩兮缤纷，高太息兮自怜。<br>
使祝融兮先行，令昭明兮开门。<br>
驰六蛟兮上征，竦余驾兮入冥。<br>
历九州兮索合，谁可与兮终生。<br>
忽反顾兮西囿，睹轸丘兮崎倾。<br>
横垂涕兮泫流，悲余后兮失灵。<br>
尊嘉<br>
季春兮阳阳，列草兮成行。<br>
余悲兮兰生，委积兮从横。<br>
江离兮遗捐，辛夷兮挤臧。<br>
伊思兮往古，亦多兮遭殃。<br>
伍胥兮浮江，屈子兮沉湘。<br>
运余兮念兹，心内兮怀伤。<br>
望淮兮沛沛，滨流兮则逝。<br>
榜舫兮下流，东注兮磕磕。<br>
蛟龙兮导引，文鱼兮上濑。<br>
抽蒲兮陈坐，援芙蕖兮为盖。<br>
水跃兮余旌，继以兮微蔡。<br>
云旗兮电骛，倏忽兮容裔。<br>
河伯兮开门，迎余兮欢欣。<br>
顾念兮旧都，怀恨兮艰难。<br>
窃哀兮浮萍，汎淫兮无根。<br>
蓄英<br>
秋风兮萧萧，舒芳兮振条。<br>
微霜兮眇眇，病殀兮鸣蜩。<br>
玄鸟兮辞归，飞翔兮灵丘。<br>
望谿谷兮滃郁，熊罴兮呴嗥。<br>
唐虞兮不存，何故兮久留？<br>
临渊兮汪洋，顾林兮忽荒。<br>
修余兮袿衣，骑霓兮南上。<br>
乘云兮回回，亹亹兮自强。<br>
将息兮兰皋，失志兮悠悠。<br>
蒶蕴兮霉黧，思君兮无聊。<br>
身去兮意存，怆恨兮怀愁。<br>
思忠<br>
登九灵兮游神，静女歌兮微晨。<br>
悲皇丘兮积葛，众体错兮交纷。<br>
贞枝抑兮枯槁，枉车登兮庆云。<br>
感余志兮惨栗，心怆怆兮自怜。<br>
驾玄螭兮北征，曏吾路兮葱岭。<br>
连五宿兮建旄，扬氛气兮为旌。<br>
历广漠兮驰骛，览中国兮冥冥。<br>
玄武步兮水母，与吾期兮南荣。<br>
登华盖兮乘阳，聊逍遥兮播光。<br>
抽库娄兮酌醴，援瓟瓜兮接粮。<br>
毕休息兮远逝，发玉軔兮西行。<br>
惟时俗兮疾正，弗可久兮此方。<br>
寤辟摽兮永思，心怫郁兮内伤。<br>
陶壅<br>
览杳杳兮世惟，余惆怅兮何归。<br>
伤时俗兮溷乱，将奋翼兮高飞。<br>
驾八龙兮连蜷，建虹旌兮威夷。<br>
观中宇兮浩浩，纷翼翼兮上跻。<br>
浮溺水兮舒光，淹低佪兮京沶。<br>
屯余车兮索友，睹皇公兮问师。<br>
道莫贵兮归真，羡余术兮可夷。<br>
吾乃逝兮南娭，道幽路兮九疑。<br>
越炎火兮万里，过万首兮嶷嶷。<br>
济江海兮蝉蜕，绝北梁兮永辞。<br>
浮云郁兮昼昏，霾土忽兮塺々。<br>
息阳城兮广夏，衰色罔兮中怠。<br>
意晓阳兮燎寤，乃自诊兮在兹。<br>
思尧舜兮袭兴，幸咎繇兮获谋。<br>
悲九州兮靡君，抚轼叹兮作诗。<br>
株昭<br>
悲哉于嗟兮，心内切磋。<br>
款冬而生兮，凋彼叶柯。<br>
瓦砾进宝兮，捐弃随和。<br>
铅刀厉御兮，顿弃太阿。<br>
骥垂两耳兮，中坂蹉跎。<br>
蹇驴服驾兮，无用日多。<br>
修洁处幽兮，贵宠沙劘。<br>
凤皇不翔兮，鹑鴳飞扬。<br>
乘虹骖蜺兮，载云变化。<br>
焦明开路兮，后属青蛇。<br>
步骤桂林兮，超骧卷阿。<br>
丘陵翔儛兮，谿谷悲歌。<br>
神章灵篇兮，赴曲相和。<br>
余私娱兹兮，孰哉复加。<br>
还顾世俗兮，坏败罔罗。<br>
卷佩将逝兮，涕流滂沲。<br>
乱曰：<br>
皇门开兮照下土，株秽除兮兰芷睹。<br>
四佞放兮後得禹，圣舜摄兮昭尧绪，<br>
孰能若兮原为辅。<br>
<font color=#333333 size=5em> 134.旧题苏武诗 / 别诗四首·其一 </font><br>
<font color=#FF0033> 两汉：佚名 </font><br>
骨肉缘枝叶，结交亦相因。<br>
四海皆兄弟，谁为行路人。<br>
况我连枝树，与子同一身。<br>
昔为鸳与鸯，今为参与辰。<br>
昔者常相近，邈若胡与秦。<br>
惟念当离别，恩情日以新。<br>
鹿鸣思野草，可以喻嘉宾。<br>
我有一罇酒，欲以赠远人。<br>
愿子留斟酌，叙此平生亲。<br>
<font color=#333333 size=5em> 135.天马二首·其二 </font><br>
<font color=#FF0033> 两汉：刘彻 </font><br>
天马徕，从西极，涉流沙，九夷服。<br>
天马徕，出泉水，虎脊两，化若鬼。<br>
天马徕，历无草，径千里，循东道。<br>
天马徕，执徐时，将摇举，谁与期？<br>
天马徕，开远门，竦予身，逝昆仑。<br>
天马徕，龙之媒，游阊阖，观玉台。<br>
<font color=#333333 size=5em> 136.洞箫赋 </font><br>
<font color=#FF0033> 两汉：王褒 </font><br>
原夫箫干之所生兮，于江南之丘墟。洞条畅而罕节兮，标敷纷以扶疏。徒观其旁山侧兮，则岖嵚岿崎，倚巇迤，诚可悲乎其不安也。弥望傥莽，联延旷荡，又足乐乎其敞闲也。托身躯于后土兮，经万载而不迁。吸至精之滋熙兮，稟苍色之润坚。感阴阳之变化兮，附性命乎皇天。翔风萧萧而径其末兮，回江流川而溉其山。扬素波而挥连珠兮，声礚礚而澍渊。<br>
朝露清冷而陨其侧兮，玉液浸润而承其根。孤雌寡鹤，娱优乎其下兮，春禽群嬉，翱翔乎其颠。秋蜩不食，抱朴而长吟兮，玄猿悲啸，搜索乎其间。处幽隐而奥庰兮，密漠泊以猭。惟详察其素体兮，宜清静而弗喧。幸得谥为洞箫兮，蒙圣主之渥恩。可谓惠而不费兮，因天性之自然。<br>
于是般匠施巧，夔妃准法。带以象牙，其会合。锼镂里洒，绛唇错杂；邻菌缭纠，罗鳞捷猎；胶致理比，挹抐擫。于是乃使夫性昧之宕冥，生不睹天地之体势，闇于白黑之貌形；愤伊郁而酷，愍眸子之丧精；寡所舒其思虑兮，专发愤乎音声。<br>
故吻吮值夫宫商兮，和纷离其匹溢。形旖旎以顺吹兮，瞋以纡郁。气旁迕以飞射兮，驰散涣以逫律。趣从容其勿述兮，骛合遝以诡谲。或浑沌而潺湲兮，猎若枚折；或漫衍而络绎兮，沛焉竞溢。惏栗密率，掩以绝灭，霵晔踕，跳然复出。<br>
若乃徐听其曲度兮，廉察其赋歌。啾咇而将吟兮，行鍖銋以和啰。风鸿洞而不绝兮，优娆娆以婆娑。翩绵连以牢落兮，漂乍弃而为他。要复遮其蹊径兮，与讴谣乎相和。<br>
故听其巨音，则周流汜滥，并包吐含，若慈父之畜子也。其妙声，则清静厌瘱，顺叙卑达，若孝子之事父也。科条譬类，诚应义理，澎濞慷慨，一何壮士，优柔温润，又似君子。<br>
故其武声，则若雷霆輘輷，佚豫以沸。其仁声，则若颽风纷披，容与而施惠。或杂遝以聚敛兮，或拔摋以奋弃。悲怆怳以恻惐兮，时恬淡以绥肆。被淋灑其靡靡兮，时横潰以阳遂。哀悁悁之可怀兮，良醰醰而有味。<br>
故贪饕者听之而廉隅兮，狼戾者闻之而不怼。刚毅强暴反仁恩兮，啴唌逸豫戒其失。钟期、牙、旷怅然而愕兮，杞梁之妻不能为其气。师襄、严春不敢窜其巧兮，浸淫、叔子远其类。嚚、顽、朱、均惕复惠兮，桀、跖、鬻、博儡以顿悴。吹参差而入道德兮，故永御而可贵。时奏狡弄，则彷徨翱翔，或留而不行，或行而不留。愺恅澜漫，亡耦失畴，薄索合沓，罔象相求。<br>
故知音者乐而悲之，不知音者怪而伟之。故闻其悲声，则莫不怆然累欷，撇涕抆泪；其奏欢娱，则莫不惮漫衍凯，阿那腲腇者已。是以蟋蟀蠖，蚑行喘息；蝼蚁蝘蜒，蝇蝇栩栩。迁延徙迤，鱼瞰鸟睨，垂喙转，瞪瞢忘食，况感阴阳之和，而化风俗之伦哉！<br>
乱曰：状若捷武，超腾逾曳，迅漂巧兮。又似流波，泡溲泛，趋巇道兮。哮呷喚，躋躓连绝，淈殄沌兮。搅搜捎，逍遥踊跃，若坏颓兮。优游流离，踌躇稽诣，亦足耽兮。颓唐遂往，长辞远逝，漂不还兮。赖蒙圣化，从容中道，乐不淫兮。条畅洞达，中节操兮。终诗卒曲，尚馀音兮。吟气遗响，联绵漂撇，生微风兮。连延络绎，变无穷兮。<br>
<font color=#333333 size=5em> 137.箜篌谣 </font><br>
<font color=#FF0033> 两汉：佚名 </font><br>
结交在相知，骨肉何必亲。<br>
甘言无忠实，世薄多苏秦。<br>
从风暂靡草，富贵上升天。<br>
不见山巅树，摧杌下为薪。<br>
岂甘井中泥？上出作埃尘。<br>
<font color=#333333 size=5em> 138.游侠列传序 </font><br>
<font color=#FF0033> 两汉：司马迁 </font><br>
韩子曰：“儒以文乱法，而侠以武犯禁。”二者皆讥，而学士多称于世云。至如以术取宰相、卿、大夫，辅翼其世主，功名俱著于《春秋》，固无可言者。及若季次、原宪，闾巷人也，读书怀独行君子之德，义不苟合当世，当世亦笑之。故季次、原宪，终身空室蓬户，褐衣疏食不厌。死而已四百余年，而弟子志之不倦。今游侠，其行虽不轨于正义，然其言必信，其行必果，已诺必诚，不爱其躯，赴士之厄困，既已存亡死生矣，而不矜其能。羞伐其德。盖亦有足多者焉。<br>
且缓急，人之所时有也。太史公曰：昔者虞舜窘于井廪，伊尹负于鼎俎，傅说匿于傅险，吕尚困于棘津，夷吾桎梏，百里饭牛，仲尼畏匡，菜色陈、蔡。此皆学士所谓有道仁人也，犹然遭此灾，况以中材而涉乱世之末流乎?其遇害何可胜道哉!鄙人有言曰：“何知仁义，已享其利者为有德。”故伯夷丑周，饿死首阳山，而文、武不以其故贬王；跖跻暴戾，其徒诵义无穷。由此观之，“窃钩者诛，窃国者侯；侯之门，仁义存。”非虚言也。今拘学或抱咫尺之义，久孤于世，岂若卑论侪俗，与世浮沉而取荣名哉!而布衣之徒，设取予然诺，千里诵义，为死不顾世。此亦有所长，非苟而已也。故士穷窘而得委命，此岂非人之所谓贤豪间者邪?诚使乡曲之侠，予季次、原宪比权量力，效功于当世，不同日而论矣。要以功见言信，侠客之义，又曷可少哉!<br>
古布衣之侠，靡得而闻已。近世延陵、孟尝、春申、平原、信陵之徒，皆因王者亲属，藉于有土卿相之富厚，招天下贤者，显名诸侯，不可谓不贤者矣。比如顺风而呼，声非加疾，其势激也。至如闾巷之侠，修行砥名，声施于天下，莫不称贤，是为难耳!然儒、墨皆排摈不载。自秦以前，匹夫之侠，湮灭不见，余甚恨之。以余所闻，汉兴，有朱家、田仲、王公、剧孟、郭解之徒，虽时扞当世之文罔，然其私义，廉洁退让，有足称者。名不虚立，士不虚附。至如朋党宗强比周，设财役贫，豪暴侵凌孤弱，恣欲自快，游侠亦丑之。余悲世俗不察其意，而猥以朱家、郭解等，令与豪暴之徒同类而共笑之也。<br>
<font color=#333333 size=5em> 139.临高台 </font><br>
<font color=#FF0033> 两汉：佚名 </font><br>
临高台以轩，下有清水清且寒。<br>
江有香草目以兰，黄鹄高飞离哉翻。<br>
关弓射鹄，令我主寿万年。<br>
<font color=#333333 size=5em> 140.枯鱼过河泣 </font><br>
<font color=#FF0033> 两汉：佚名 </font><br>
枯鱼过河泣，何时悔复及。<br>
作书与鲂鱮，相教慎出入。<br>
<font color=#333333 size=5em> 141.九叹 </font><br>
<font color=#FF0033> 两汉：刘向 </font><br>
逢纷<br>
伊伯庸之末胄兮，谅皇直之屈原。<br>
云余肇祖于高阳兮，惟楚怀之婵连。<br>
原生受命于贞节兮，鸿永路有嘉名。<br>
齐名字于天地兮，并光明于列星。<br>
吸精粹而吐氛浊兮，横邪世而不取容。<br>
行叩诚而不阿兮，遂见排而逢谗。<br>
后听虚而黜实兮，不吾理而顺情。<br>
肠愤悁而含怒兮，志迁蹇而左倾。<br>
心戃慌其不我与兮，躬速速其不吾亲。<br>
辞灵修而陨志兮，吟泽畔之江滨。<br>
椒桂罗以颠覆兮，有竭信而归诚。<br>
谗夫蔼蔼而漫著兮，曷其不舒予情？<br>
始结言于庙堂兮，信中涂而叛之。<br>
怀兰蕙与衡芷兮，行中野而散之。<br>
声哀哀而怀高丘兮，心愁愁而思旧邦。<br>
愿承闲而自恃兮，径淫曀而道壅。<br>
颜霉黧以沮败兮，精越裂而衰耄。<br>
裳襜襜而含风兮，衣纳纳而掩露。<br>
赴江湘之湍流兮，顺波凑而下降。<br>
徐徘徊于山阿兮，飘风来之洶洶。<br>
驰余车兮玄石，步余马兮洞庭。<br>
平明发兮苍梧，夕投宿兮石城。<br>
芙蓉盖而菱华车兮，紫贝阙而玉堂。<br>
薜荔饰而陆离荐兮，鱼鳞衣而白蜺裳。<br>
登逢龙而下陨兮，违故都之漫漫。<br>
思南郢之旧俗兮，肠一夕而九运。<br>
扬流波之潢潢兮，体溶溶而东回。<br>
心怊怅以永思兮，意晻晻而日颓。<br>
白露纷以涂涂兮，秋风浏以萧萧。<br>
身永流而不还兮，魂长逝而常愁。<br>
叹曰：<br>
譬彼流水纷扬磕兮，波逢汹涌濆壅滂兮。<br>
揄扬涤荡飘流陨往触崟石兮，<br>
龙卬脟圈缭戾宛转阻相薄兮，<br>
遭纷逢凶蹇离尤兮，垂文扬采遗将来兮。<br>
离世<br>
灵怀其不吾知兮，灵怀其不吾闻。<br>
就灵怀之皇祖兮，愬灵怀之鬼神。<br>
灵怀曾不吾与兮，即听夫人之谀辞。<br>
余辞上参于天坠兮，旁引之于四时。<br>
指日月使延照兮，抚招摇以质正。<br>
立师旷俾端辞兮，命咎繇使并听。<br>
兆出名曰正则兮，卦发字曰灵均。<br>
余幼既有此鸿节兮，长愈固而弥纯。<br>
不从俗而诐行兮，直躬指而信志。<br>
不枉绳以追曲兮，屈情素以从事。<br>
端余行其如玉兮，述皇舆之踵迹。<br>
群阿容以晦光兮，皇舆覆以幽辟。<br>
舆中涂以回畔兮，驷马惊而横奔。<br>
执组者不能制兮，必折轭而摧辕。<br>
断镳衔以驰骛兮，暮去次而敢止。<br>
路荡荡其无人兮，遂不禦乎千里。<br>
身衡陷而下沉兮，不可获而复登。<br>
不顾身之卑贱兮，惜皇舆之不兴。<br>
出国门而端指兮，冀壹寤而锡还。<br>
哀仆夫之坎毒兮，屡离忧而逢患。<br>
九年之中不吾反兮，思彭咸之水游。<br>
惜师延之浮渚兮，赴汨罗之长流。<br>
遵江曲之逶移兮，触石碕而衡游。<br>
波澧澧而扬浇兮，顺长濑之浊流。<br>
凌黄沱而下低兮，思还流而复反。<br>
玄舆驰而并集兮，身容与而日远。<br>
棹舟杭以横濿兮，济湘流而南极。<br>
立江界而长吟兮，愁哀哀而累息。<br>
情慌忽以忘归兮，神浮游以高历。<br>
心蛩蛩而怀顾兮，魂眷眷而独逝。<br>
叹曰：<br>
余思旧邦心依违兮，<br>
日暮黄昏羌幽悲兮，<br>
去郢东迁余谁慕兮，<br>
谗夫党旅其以兹故兮，<br>
河水淫淫情所愿兮，<br>
顾瞻郢路终不返兮。<br>
怨思<br>
惟郁郁之忧毒兮，志坎壈而不违。<br>
身憔悴而考旦兮，日黄昏而长悲。<br>
闵空宇之孤子兮，哀枯杨之冤雏。<br>
孤雌吟于高墉兮，鸣鸠栖于桑榆。<br>
玄蝯失于潜林兮，独偏弃而远放。<br>
征夫劳于周行兮，处妇愤而长望。<br>
申诚信而罔违兮，情素洁于纽帛。<br>
光明齐于日月兮，文采耀燿于玉石。<br>
伤压次而不发兮，思沉抑而不扬。<br>
芳懿懿而终败兮，名靡散而不彰。<br>
背玉门以奔骛兮，蹇离尤而干诟。<br>
若龙逢之沉首兮，王子比干之逢醢。<br>
念社稷之几危兮，反为雠而见怨。<br>
思国家之离沮兮，躬获愆而结难。<br>
若青蝇之伪质兮，晋骊姬之反情。<br>
恐登阶之逢殆兮，故退伏于末庭。<br>
孽臣之号咷兮，本朝芜而不治。<br>
犯颜色而触谏兮，反蒙辜而被疑。<br>
菀蘼芜与菌若兮，渐藁本于洿渎。<br>
淹芳芷于腐井兮，弃鸡骇于筐簏。<br>
执棠谿以刜蓬兮，秉干将以割肉。<br>
筐泽泻以豹鞟兮，破荆和以继筑。<br>
时溷浊犹未清兮，世殽乱犹未察。<br>
欲容与以俟时兮，惧年岁之既晏。<br>
顾屈节以从流兮，心巩巩而不夷。<br>
宁浮沅而驰骋兮，下江湘以邅回。<br>
叹曰：<br>
山中槛槛余伤怀兮，征夫皇皇其孰依兮，<br>
经营原野杳冥冥兮，乘骐骋骥舒吾情兮，<br>
归骸旧邦莫谁语兮，长辞远逝乘湘去兮。<br>
远逝<br>
志隐隐而郁怫兮，愁独哀而冤结。<br>
肠纷纭以缭转兮，涕渐渐其若屑。<br>
情慨慨而长怀兮，信上皇而质正。<br>
合五岳与八灵兮，讯九鬿与六神。<br>
指列宿以白情兮，诉五帝以置辞。<br>
北斗为我折中兮，太一为余听之。<br>
云服阴阳之正道兮，御后土之中和。<br>
佩苍龙之蚴虬兮，带隐虹之逶蛇。<br>
曳彗星之皓旰兮，抚朱爵与鵔鸃。<br>
游清灵之飒戾兮，服云衣之披披。<br>
杖玉策与朱旗兮，垂明月之玄珠。<br>
举霓旌之墆翳兮，建黄纁之总旄。<br>
躬纯粹而罔愆兮，承皇考之妙仪。<br>
惜往事之不合兮，横汨罗而下沥。<br>
乘隆波而南渡兮，逐江湘之顺流。<br>
赴阳侯之潢洋兮，下石濑而登洲。<br>
陆魁堆以蔽视兮，云冥冥而闇前。<br>
山峻高以无垠兮，遂曾闳而迫身。<br>
雪雰雰而薄木兮，云霏霏而陨集。<br>
阜隘狭而幽险兮，石嵾嵯以翳日。<br>
悲故乡而发忿兮，去余邦之弥久。<br>
背龙门而入河兮，登大坟而望夏首。<br>
横舟航而济湘兮，耳聊啾而戃慌。<br>
波淫淫而周流兮，鸿溶溢而滔荡。<br>
路曼曼其无端兮，周容容而无识。<br>
引日月以指极兮，少须臾而释思。<br>
水波远以冥冥兮，眇不睹其东西。<br>
顺风波以南北兮，雾宵晦以纷纷。<br>
日杳杳以西颓兮，路长远而窘迫。<br>
欲酌醴以娱忧兮，蹇骚骚而不释。<br>
叹曰：<br>
飘风蓬龙埃坲々兮，草木摇落时槁悴兮，<br>
遭倾遇祸不可救兮，长吟永欷涕究究兮，<br>
舒情陈诗冀以自免兮，颓流下陨身日远兮。<br>
惜贤<br>
览屈氏之离骚兮，心哀哀而怫郁。<br>
声嗷嗷以寂寥兮，顾仆夫之憔悴。<br>
拨谄谀而匡邪兮，切淟涊之流俗。<br>
荡渨涹之奸咎兮，夷蠢蠢之溷浊。<br>
怀芬香而挟蕙兮，佩江蓠之婓婓。<br>
握申椒与杜若兮，冠浮云之峨峨。<br>
登长陵而四望兮，览芷圃之蠡蠡。<br>
游兰皋与蕙林兮，睨玉石之嵾嵯。<br>
扬精华以炫燿兮，芳郁渥而纯美。<br>
结桂树之旖旎兮，纫荃蕙与辛夷。<br>
芳若兹而不御兮，捐林薄而菀死。<br>
驱子侨之奔走兮，申徒狄之赴渊。<br>
若由夷之纯美兮，介子推之隐山。<br>
晋申生之离殃兮，荆和氏之泣血。<br>
吴申胥之抉眼兮，王子比干之横废。<br>
欲卑身而下体兮，心隐恻而不置。<br>
方圜殊而不合兮，钩绳用而异态。<br>
欲俟时于须臾兮，日阴曀其将暮。<br>
时迟迟其日进兮，年忽忽而日度。<br>
妄周容而入世兮，内距闭而不开。<br>
俟时风之清激兮，愈氛雾其如塺。<br>
进雄鸠之耿耿兮，谗介介而蔽之。<br>
默顺风以偃仰兮，尚由由而进之。<br>
心懭悢以冤结兮，情舛错以曼忧。<br>
搴薜荔于山野兮，采撚支于中洲。<br>
望高丘而叹涕兮，悲吸吸而长怀。<br>
孰契契而委栋兮，日晻晻而下颓。<br>
叹曰：<br>
江湘油油长流汩兮，挑揄扬汰荡迅疾兮。<br>
忧心展转愁怫郁兮，冤结未舒长隐忿兮，<br>
丁时逢殃可奈何兮，劳心悁悁涕滂沱兮。<br>
忧苦<br>
悲余心之悁悁兮，哀故邦之逢殃。<br>
辞九年而不复兮，独茕茕而南行。<br>
思余俗之流风兮，心纷错而不受。<br>
遵野莽以呼风兮，步从容于山廋。<br>
巡陆夷之曲衍兮，幽空虚以寂寞。<br>
倚石岩以流涕兮，忧憔悴而无乐。<br>
登巑岏以长企兮，望南郢而闚之。<br>
山修远其辽辽兮，涂漫漫其无时。<br>
听玄鹤之晨鸣兮，于高冈之峨峨。<br>
独愤积而哀娱兮，翔江洲而安歌。<br>
三鸟飞以自南兮，览其志而欲北。<br>
原寄言于三鸟兮，去飘疾而不可得。<br>
欲迁志而改操兮，心纷结其未离。<br>
外彷徨而游览兮，内恻隐而含哀。<br>
聊须臾以时忘兮，心渐渐其烦错。<br>
原假簧以舒忧兮，志纡郁其难释。<br>
叹《离骚》以扬意兮，犹未殫于《九章》。<br>
长嘘吸以于悒兮，涕横集而成行。<br>
伤明珠之赴泥兮，鱼眼玑之坚藏。<br>
同驽骡与乘駔兮，杂斑駮与阘茸。<br>
葛藟虆于桂树兮，鸱鸮集于木兰。<br>
偓促谈于廊庙兮，律魁放乎山间。<br>
恶虞氏之箫《韶》兮，好遗风之《激楚》。<br>
潜周鼎于江淮兮，爨土鬵于中宇。<br>
且人心之持旧兮，而不可保长。<br>
邅彼南道兮，征夫宵行。<br>
思念郢路兮，还顾睠睠。<br>
涕流交集兮，泣下涟涟。<br>
叹曰：<br>
登山长望中心悲兮，菀彼青青泣如颓兮，<br>
留思北顾涕渐渐兮，折锐摧矜凝氾滥兮，<br>
念我茕茕魂谁求兮，仆夫慌悴散若流兮。<br>
愍命<br>
昔皇考之嘉志兮，喜登能而亮贤。<br>
情纯洁而罔薉兮，姿盛质而无愆。<br>
放佞人与谄谀兮，斥谗夫与便嬖。<br>
亲忠正之悃诚兮，招贞良与明智。<br>
心溶溶其不可量兮，情澹澹其若渊。<br>
回邪辟而不能入兮，诚原藏而不可迁。<br>
逐下袟于後堂兮，迎虙妃于伊雒。<br>
刜谗贼于中廇兮，选吕管于榛薄。<br>
丛林之下无怨士兮，江河之畔无隐夫。<br>
三苗之徒以放逐兮，伊皋之伦以充庐。<br>
今反表以为里兮，颠裳以为衣。<br>
戚宋万于两楹兮，废周邵于遐夷。<br>
却骐骥以转运兮，腾驴骡以驰逐。<br>
蔡女黜而出帷兮，戎妇入而綵绣服。<br>
庆忌囚于阱室兮，陈不占战而赴围。<br>
破伯牙之号钟兮，挟人筝而弹纬。<br>
藏瑉石于金匮兮，捐赤瑾于中庭。<br>
韩信蒙于介胄兮，行夫将而攻城。<br>
莞芎弃于泽洲兮，瓟瓥蠹于筐簏。<br>
麒麟奔于九皋兮，熊罴群而逸囿。<br>
折芳枝与琼华兮，树枳棘与薪柴。<br>
掘荃蕙与射干兮，耘藜藿与蘘荷。<br>
惜今世其何殊兮，远近思而不同。<br>
或沉沦其无所达兮，或清激其无所通。<br>
哀余生之不当兮，独蒙毒而逢尤。<br>
虽謇謇以申志兮，君乖差而屏之。<br>
诚惜芳之菲菲兮，反以兹为腐也。<br>
怀椒聊之蔎蔎兮，乃逢纷以罹诟也。<br>
叹曰：<br>
嘉皇既殁终不返兮，山中幽险郢路远兮。<br>
谗人諓諓孰可愬兮，征夫罔极谁可语兮。<br>
行吟累欷声喟喟兮，怀忧含戚何侘傺兮。<br>
思古<br>
冥冥深林兮，树木郁郁。<br>
山参差以崭岩兮，阜杳杳以蔽日。<br>
悲余心之悁悁兮，目眇眇而遗泣。<br>
风骚屑以摇木兮，云吸吸以湫戾。<br>
悲余生之无欢兮，愁倥傯于山陆。<br>
旦徘徊于长阪兮，夕彷徨而独宿。<br>
发披披以鬤鬤兮，躬劬劳而瘏悴。<br>
魂俇俇而南行兮，泣霑襟而濡袂。<br>
心婵媛而无告兮，口噤闭而不言。<br>
违郢都之旧闾兮，回湘、沅而远迁。<br>
念余邦之横陷兮，宗鬼神之无次。<br>
闵先嗣之中绝兮，心惶惑而自悲。<br>
聊浮游于山陿兮，步周流于江畔。<br>
临深水而长啸兮，且倘佯而氾观。<br>
兴离骚之微文兮，冀灵修之壹悟。<br>
还余车于南郢兮，复往轨于初古。<br>
道修远其难迁兮，伤余心之不能已。<br>
背三五之典刑兮，绝洪范之辟纪。<br>
播规矩以背度兮，错权衡而任意。<br>
操绳墨而放弃兮，倾容幸而侍侧。<br>
甘棠枯于丰草兮，藜棘树于中庭。<br>
西施斥于北宫兮，仳倠倚于弥楹。<br>
乌获戚而骖乘兮，燕公操于马圉。<br>
蒯聩登于清府兮，咎繇弃而在野。<br>
盖见兹以永叹兮，欲登阶而狐疑。<br>
乘白水而高骛兮，因徙弛而长词。<br>
叹曰：<br>
倘佯垆阪沼水深兮，容与汉渚涕淫淫兮，<br>
锺牙已死谁为声兮？纤阿不御焉舒情兮，<br>
曾哀悽欷心离离兮，还顾高丘泣如洒兮。<br>
远游<br>
悲余性之不可改兮，屡惩艾而不迻。<br>
服觉皓以殊俗兮，貌揭揭以巍巍。<br>
譬若王侨之乘云兮，载赤霄而凌太清。<br>
欲与天地参寿兮，与日月而比荣。<br>
登昆仑而北首兮，悉灵圉而来谒。<br>
选鬼神于太阴兮，登阊阖于玄阙。<br>
回朕车俾西引兮，褰虹旗于玉门。<br>
驰六龙于三危兮，朝西灵于九滨。<br>
结余轸于西山兮，横飞谷以南征。<br>
绝都广以直指兮，历祝融于硃冥。<br>
枉玉衡于炎火兮，委两馆于咸唐。<br>
贯澒濛以东朅兮，维六龙于扶桑。<br>
周流览于四海兮，志升降以高驰。<br>
徵九神于回极兮，建虹采以招指。<br>
驾鸾凤以上游兮，从玄鹤与鹪明。<br>
孔鸟飞而送迎兮，腾群鹤于瑶光。<br>
排帝宫与罗囿兮，升县圃以眩灭。<br>
结琼枝以杂佩兮，立长庚以继日。<br>
凌惊雷以轶骇电兮，缀鬼谷于北辰。<br>
鞭风伯使先驱兮，囚灵玄于虞渊。<br>
遡高风以低佪兮，览周流于朔方。<br>
就颛顼而敶辞兮，考玄冥于空桑。<br>
旋车逝于崇山兮，奏虞舜于苍梧。<br>
济杨舟于会稽兮，就申胥于五湖。<br>
见南郢之流风兮，殒余躬于沅湘。<br>
望旧邦之黯黮兮，时溷浊其犹未央。<br>
怀兰茝之芬芳兮，妒被离而折之。<br>
张绛帷以襜襜兮，风邑邑而蔽之。<br>
日暾暾其西舍兮，阳焱焱而复顾。<br>
聊假日以须臾兮，何骚骚而自故。<br>
叹曰：<br>
譬彼蛟龙乘云浮兮，<br>
汎淫澒溶纷若雾兮。<br>
潺湲轇轕雷动电发馺高举兮。<br>
升虚凌冥沛浊浮清入帝宫兮，<br>
摇翘奋羽驰风骋雨游无穷兮。<br>
<font color=#333333 size=5em> 142.五噫歌 </font><br>
<font color=#FF0033> 两汉：梁鸿 </font><br>
陟彼北芒兮，噫！<br>
顾瞻帝京兮，噫！<br>
宫阙崔嵬兮，噫！<br>
民之劬劳兮，噫！<br>
辽辽未央兮，噫！<br>
<font color=#333333 size=5em> 143.刺世疾邪赋 </font><br>
<font color=#FF0033> 两汉：赵壹 </font><br>
伊五帝之不同礼，三王亦又不同乐。数极自然变化，非是故相反。德政不能救世溷乱，赏罚岂足惩时清浊？春秋时祸败之始，战国逾增其荼毒。秦汉无以相踰越，乃更加其怨酷。宁计生民之命？为利己而自足。<br>
于兹迄今，情伪万方。佞诌日炽，刚克消亡。舐痔结驷，正色徒行。妪名势，抚拍豪强。偃蹇反俗，立致咎殃。捷慑逐物，日富月昌。浑然同惑，孰温孰凉？邪夫显进，直士幽藏。<br>
原斯瘼之所兴，实执政之匪贤。女谒掩其视听兮，近习秉其威权。所好则钻皮出其毛羽，所恶则洗垢求其瘢痕。虽欲竭诚而尽忠，路绝险而靡缘。九重既不可启，又群吠之狺狺。安危亡于旦夕，肆嗜慾于目前。奚异涉海之失柁，坐积薪而待然？荣纳由于闪榆，孰知辨其蚩妍？故法禁屈橈于势族，恩泽不逮于单门。宁饥寒于尧舜之荒岁兮，不饱暖于当今之丰年。乘理虽死而非亡，违义虽生而匪存。<br>
有秦客者，乃为诗曰：河清不可俟，人命不可延。顺风激靡草，富贵者称贤。文籍虽满腹，不如一囊钱。伊优北堂上，抗髒依门边。<br>
鲁生闻此辞，紧而作歌曰：势家多所宜，咳唾自成珠；被褐怀金玉，兰蕙化为刍。贤者虽独悟，所困在群愚。且各守尔分，勿复空驰驱。哀哉复哀哉，此是命矣夫！<br>
<font color=#333333 size=5em> 144.狱中上梁王书 </font><br>
<font color=#FF0033> 两汉：邹阳 </font><br>
臣闻忠无不报，信不见疑，臣常以为然，徒虚语耳。昔荆轲慕燕丹之义，白虹贯日，太子畏之；卫先生为秦画长平之事，太白食昴，昭王疑之。夫精变天地而信不谕两主，岂不哀哉！今臣尽忠竭诚，毕议愿知，左右不明，卒从吏讯，为世所疑。是使荆轲、卫先生复起，而燕、秦不寤也。愿大王孰察之。<br>
昔玉人献宝，楚王诛之；李斯竭忠，胡亥极刑。是以箕子阳狂，接舆避世，恐遭此患也。愿大王察玉人、李斯之意，而后楚王、胡亥之听，毋使臣为箕子、接舆所笑。臣闻比干剖心，子胥鸱夷，臣始不信，乃今知之。愿大王孰察，少加怜焉。<br>
语曰：“有白头如新，倾盖如故。”何则？知与不知也。故樊於期逃秦之燕，借荆轲首以奉丹事；王奢去齐之魏，临城自刭以却齐而存魏。夫王奢、樊於期非新于齐、秦而故于燕、魏也，所以去二国、死两君者，行合于志，慕义无穷也。是以苏秦不信于天下，为燕尾生；白圭战亡六城，为魏取中山。何则？诚有以相知也。苏秦相燕，人恶之燕王，燕王按剑而怒，食以駃騠；白圭显于中山，人恶之于魏文侯，文侯赐以夜光之璧。何则？两主二臣，剖心析肝相信，岂移于浮辞哉！<br>
故女无美恶，入宫见妒；士无贤不肖，入朝见嫉。昔司马喜膑脚于宋，卒相中山；范雎拉胁折齿于魏，卒为应侯。此二人者，皆信必然之画，捐朋党之私，挟孤独之交，故不能自免于嫉妒之人也。是以申徒狄蹈雍之河，徐衍负石入海，不容于世，义不苟取比周于朝以移主上之心。故百里奚乞食于道路，缪公委之以政；甯戚饭牛车下，桓公任之以国。此二人者，岂素宦于朝，借誉于左右，然后二主用之哉？感于心，合于行，坚如胶漆，昆弟不能离，岂惑于众口哉？故偏听生奸，独任成乱。昔鲁听季孙之说逐孔子，宋任子冉之计囚墨翟。夫以孔、墨之辩，不能自免于谗谀，而二国以危。何则？众口铄金，积毁销骨也。秦用戎人由余而伯中国，齐用越人子臧而强威、宣。此二国岂系于俗，牵于世，系奇偏之浮辞哉？公听并观，垂明当世。故意合则胡越为兄弟，由余，子臧是矣；不合则骨肉为仇敌，朱、象、管、蔡是矣。今人主诚能用齐、秦之明，后宋、鲁之听，则五伯不足侔，而三王易为也。<br>
是以圣王觉寤，捐子之之心，而不说田常之贤，封比干之后，修孕妇之墓，故功业覆于天下。何则？欲善亡厌也。夫晋文亲其雠，强伯诸侯；齐桓用其仇，而一匡天下。何则？慈仁殷勤，诚加于心，不可以虚辞借也。<br>
至夫秦用商鞅之法，东弱韩、魏，立强天下，卒车裂之。越用大夫种之谋，禽劲吴而伯中国，遂诛其身。是以孙叔敖三去相而不悔，於陵子仲辞三公为人灌园。今人主诚能去骄傲之心，怀可报之意，披心腹，见情素，堕肝胆，施德厚，终与之穷达，无爱于士，则桀之犬可使呔尧，跖之客可使刺由，何况因万乘之权，假圣王之资乎！然则荆轲湛七族，要离燔妻子()，岂足为大王道哉！<br>
臣闻明月之珠，夜光之璧，以闇投人于道，众莫不按剑相眄者。何则？无因而至前也。蟠木根柢，轮囷离奇，而为万乘器者，以左右先为之容也。故无因而至前，虽出随珠和璧，祗怨结而不见德；有人先游，则枯木朽株，树功而不忘。今夫天下布衣穷居之士，身在贫羸，虽蒙尧、舜之术，挟伊、管之辩，怀龙逢、比干之意，而素无根柢之容，虽竭精神，欲开忠于当世之君，则人主必袭按剑相眄之迹矣。是使布衣之士不得为枯木朽株之资也。<br>
是以圣王制世御俗，独化于陶钧之上，而不牵乎卑辞之语，不夺乎众多之口。故秦皇帝任中庶子蒙嘉之言，以信荆轲，而匕首窃发；周文王猎泾渭，载吕尚归，以王天下。秦信左右而亡，周用乌集而王。何则？以其能越挛拘之语，驰域外之议，独观乎昭旷之道也。<br>
今人主沈谄谀之辞，牵帷廧之制，使不羁之士与牛骥同皁，此鲍焦所以愤于世也。<br>
臣闻盛饰入朝者不以私污义，底厉名号者不以利伤行。故里名胜母，曾子不入；邑号朝歌，墨子回车。今欲使天下寥廓之士笼于威重之权，胁于位势之贵，回面污行，以事谄谀之人，而求亲近于左右，则士有伏死堀穴岩薮之中耳，安有尽忠信而趋阙下者哉！<br>
<font color=#333333 size=5em> 145.曾子不受邑 </font><br>
<font color=#FF0033> 两汉：刘向 </font><br>
曾子衣敝衣以耕。鲁君使人往致邑焉，曰:“请以此修衣。”曾子不受，反，复往，又不受。使者曰:“先生非求于人，人则献之，奚为不受？”曾子曰:“臣闻之，'受人者畏人；予人者骄人。’纵子有赐，不我骄也，我能勿畏乎？”终不受。孔子闻之，曰：“参之言足以全其节也。”（选自汉·刘向《说苑》）<br>
<font color=#333333 size=5em> 146.董娇饶 </font><br>
<font color=#FF0033> 两汉：宋子侯 </font><br>
洛阳城东路，桃李生路旁。<br>
花花自相对，叶叶自相当。<br>
春风东北起，花叶正低昂。<br>
不知谁家子，提笼行采桑。<br>
纤手折其枝，花落何飘扬。<br>
请谢彼姝子，何为见损伤。<br>
高秋八九月，白露变为霜。<br>
终年会飘堕，安得久馨香。<br>
秋时自零落，春月复芬芳。<br>
何如盛年去，欢爱永相忘。<br>
吾欲竟此曲，此曲愁人肠。<br>
归来酌美酒，挟瑟上高堂。<br>
<font color=#333333 size=5em> 147.华晔晔 </font><br>
<font color=#FF0033> 两汉：刘彻 </font><br>
华晔晔，固灵根。<br>
神之斿，过天门，车千乘，敦昆仑。<br>
神之出，排玉房，周流杂，拔兰堂。<br>
神之行，旌容容，骑沓沓，般纵纵。<br>
神之徕，泛翊翊，甘露降，庆云集。<br>
神之揄，临坛宇，九疑宾，夔龙舞。<br>
神安坐，翔吉时，共翊翊，合所思。<br>
神嘉虞，申贰觞，福滂洋，迈延长。<br>
沛施佑，汾之阿，扬金光，横泰河，莽若云，增阳波。<br>
遍胪欢，腾天歌。<br>
<font color=#333333 size=5em> 148.鹦鹉赋 </font><br>
<font color=#FF0033> 两汉：祢衡 </font><br>
时黄祖太子射，宾客大会。有献鹦鹉者，举酒于衡前曰：“祢处士，今日无用娱宾，窃以此鸟自远而至，明彗聪善，羽族之可贵，愿先生为之赋，使四座咸共荣观，不亦可乎？”衡因为赋，笔不停缀，文不加点。其辞曰：<br>
惟西域之灵鸟兮，挺自然之奇姿。体金精之妙质兮，合火德之明辉。性辩慧而能言兮，才聪明以识机。故其嬉游高峻，栖跱幽深。飞不妄集，翔必择林。绀趾丹觜，绿衣翠衿。采采丽容，咬咬好音。虽同族于羽毛，固殊智而异心。配鸾皇而等美，焉比德于众禽？<br>
于是羡芳声之远畅，伟灵表之可嘉。命虞人于陇坻，诏伯益于流沙。跨昆仑而播弋，冠云霓而张罗。虽纲维之备设，终一目之所加。且其容止闲暇，守植安停。逼之不惧，抚之不惊。宁顺从以远害，不违迕以丧生。故献全者受赏，而伤肌者被刑。<br>
尔乃归穷委命，离群丧侣。闭以雕笼，翦其翅羽。流飘万里，崎岖重阻。逾岷越障，载罹寒暑。女辞家而适人，臣出身而事主。彼贤哲之逢患，犹栖迟以羁旅。矧禽鸟之微物，能驯扰以安处！眷西路而长怀，望故乡而延伫。忖陋体之腥臊，亦何劳于鼎俎？嗟禄命之衰薄，奚遭时之险巇？岂言语以阶乱，将不密以致危？痛母子之永隔，哀伉俪之生离。匪余年之足惜，愍众雏之无知。背蛮夷之下国，侍君子之光仪。惧名实之不副，耻才能之无奇。羡西都之沃壤，识苦乐之异宜。怀代越之悠思，故每言而称斯。<br>
若乃少昊司辰，蓐收整辔。严霜初降，凉风萧瑟。长吟远慕，哀鸣感类。音声凄以激扬，容貌惨以憔悴。闻之者悲伤，见之者陨泪。放臣为之屡叹，弃妻为之歔欷。<br>
感平生之游处，若埙篪之相须。何今日之两绝，若胡越之异区？顺笼槛以俯仰，窥户牖以踟蹰。想昆山之高岳，思邓林之扶疏。顾六翮之残毁，虽奋迅其焉如？心怀归而弗果，徒怨毒于一隅。苟竭心于所事，敢背惠而忘初？讬轻鄙之微命，委陋贱之薄躯。期守死以报德，甘尽辞以效愚。恃隆恩于既往，庶弥久而不渝。<br>
<font color=#333333 size=5em> 149.逐贫赋 </font><br>
<font color=#FF0033> 两汉：扬雄 </font><br>
扬子遁居，离俗独处。左邻崇山，右接旷野，邻垣乞儿，终贫且窭。礼薄义弊，相与群聚，惆怅失志，呼贫与语：“汝在六极，投弃荒遐。好为庸卒，刑戮相加。匪惟幼稚，嬉戏土沙。居非近邻，接屋连家。恩轻毛羽，义薄轻罗。进不由德，退不受呵。久为滞客，其意谓何？人皆文绣，余褐不完；人皆稻粱，我独藜飧。贫无宝玩，何以接欢？宗室之燕，为乐不盘。徒行负笈，出处易衣。身服百役，手足胼胝。或耘或耔，沾体露肌。朋友道绝，进宫凌迟。厥咎安在？职汝为之！舍汝远窜，昆仑之颠；尔复我随，翰飞戾天。舍尔登山，岩穴隐藏；尔复我随，陟彼高冈。舍尔入海，泛彼柏舟；尔复我随，载沉载浮。我行尔动，我静尔休。岂无他人，从我何求？今汝去矣，勿复久留！”<br>
贫曰：“唯唯。主人见逐，多言益嗤。心有所怀，愿得尽辞。昔我乃祖，宣其明德，克佐帝尧，誓为典则。土阶茅茨，匪雕匪饰。爰及季世，纵其昏惑。饕餮之群，贪富苟得。鄙我先人，乃傲乃骄。瑶台琼榭，室屋崇高；流酒为池，积肉为崤。是用鹄逝，不践其朝。三省吾身，谓予无諐。处君之家，福禄如山。忘我大德，思我小怨。堪寒能暑，少而习焉；寒暑不忒，等寿神仙。桀跖不顾，贪类不干。人皆重蔽，予独露居；人皆怵惕，予独无虞！”言辞既磬，色厉目张，摄齐而兴，降阶下堂。“誓将去汝，适彼首阳。孤竹二子，与我连行。”<br>
余乃避席，辞谢不直：“请不贰过，闻义则服。长与汝居，终无厌极。”贫遂不去，与我游息。</p>
<h3 id="font-color-333333-size-5em-150-景星-font"><font color=#333333 size=5em> 150.景星 </font></h3>
<p><font color=#FF0033> 两汉：佚名 </font><br>
景星显见，信星彪列，象载昭庭，日亲以察。<br>
参侔开阖，爰推本纪，汾脽出鼎，皇佑元始。<br>
五音六律，依韦飨昭，杂变并会，雅声远姚。<br>
空桑琴瑟结信成，四兴递代八风生。<br>
殷殷钟石羽龠鸣。河龙供鲤醇牺牲。<br>
百末旨酒布兰生。泰尊柘浆析朝酲。<br>
微感心攸通修名，周流常羊思所并。<br>
穰穰复正直往宁，冯蠵切和疏写平。<br>
上天布施后土成，穰穰丰年四时荣。<br>
<font color=#333333 size=5em> 151.巫山高 </font><br>
<font color=#FF0033> 两汉：佚名 </font><br>
巫山高，高以大；淮水深，难以逝。<br>
我欲东归，害梁不为？<br>
我集无高曳，水何梁汤汤回回。<br>
临水远望，泣下沾衣。<br>
远道之人心思归，谓之何！<br>
<font color=#333333 size=5em> 152.步出城东门 </font><br>
<font color=#FF0033> 两汉：佚名 </font><br>
步出城东门，遥望江南路。<br>
前日风雪中，故人从此去。<br>
我欲渡河水，河水深无梁。<br>
愿为双黄鹄，高飞还故乡。<br>
<font color=#333333 size=5em> 153.酷吏列传序 </font><br>
<font color=#FF0033> 两汉：司马迁 </font><br>
孔子曰：“导之以政，齐之以刑，民免而无耻。导之以德，齐之以礼，有耻且格。”老氏称：“上德不德，是以有德；下德不失德，是以无德。”“法令滋章，盗贼多有。”太史公曰：信哉是言也！法令者治之具，而非制治清浊之源也。昔天下之网尝密矣然奸伪萌起，其极也，上下相遁，至于不振当是之时，吏治若救火扬沸，非武健严酷，恶能胜其任而愉快乎！言道德者，溺其职矣。故曰“听讼，吾犹人也，必也使无讼乎。”“下士闻道大笑之”。非虚言也。汉兴，破觚而为圜，斫雕而为朴，网漏于吞舟之鱼，而吏治，不至于奸，黎民艾安。由是观之，在彼不在此。<br>
<font color=#333333 size=5em> 154.西京赋 </font><br>
<font color=#FF0033> 两汉：张衡 </font><br>
有冯虚公子者，心侈体忲，雅好博古，学乎旧史氏，是以多识前代之载。言于安处先生曰：夫人在阳时则舒，在阴时则惨，此牵乎天者也。处沃土则逸，处瘠土则劳，此系乎地者也。惨则鲜于欢，劳则褊于惠，能违之者寡矣。小必有之，大亦宜然。故帝者因天地以致化，兆人承上教以成俗，化俗之本，有与推移，何以核诸？秦据雍而强，周即豫而弱，高祖都西而泰，光武处东而约，政之兴衰，恒由此作。先生独不见西京之事欤？请为吾子陈之。<br>
汉氏初都，在渭之涘，秦里其朔，实为咸阳。左有崤函重险、桃林之塞，缀以二华，巨灵赑屃，高掌远跖，以流河曲，厥迹犹存。右有陇坻之隘，隔阂华戎，岐梁汧雍，陈宝鸣鸡在焉。于前终南太一，隆崛崔萃，隐辚郁律，连冈乎嶓冢，抱杜含户，欱沣吐镐，爰有蓝田珍玉，是之自出。于后则高陵平原，据渭踞泾，澶漫靡迤，作镇于近。其远则九嵕甘泉，涸阴冱寒，日北至而含冻，此焉清暑。尔乃广衍沃野，厥田上上，实为地之奥区神皋。昔者，大帝说秦穆公而觐之，飨以钧天广乐。帝有醉焉，乃为金策，锡用此土，而翦诸鹑首。是时也，并为强国者有六，然而四海同宅西秦，岂不诡哉！<br>
自我高祖之始入也，五纬相汁以旅于东井。娄敬委辂，斡非其议，天启其心，人惎之谋，及帝图时，意亦有虑乎神祇，宜其可定以为天邑。岂伊不虔思于天衢？岂伊不怀归于枌榆？天命不滔，畴敢以渝！<br>
于是量径轮，考广袤，经城洫，营郭郛，取殊裁于八都，岂启度于往旧。乃览秦制，跨周法，狭百堵之侧陋，增九筵之迫胁。正紫宫于未央，表峣阙于闻阖。疏龙首以抗殿，状巍峨以岌嶪。亘雄虹之长梁，结棼橑以相接。蔕倒茄于藻井，披红葩之狎猎。饰华榱与璧珰，流景曜之韡晔。雕楹玉磶，绣栭云楣。三阶重轩，镂槛文?。右平左域，青琐丹墀。刊层平堂，设切厓隒。坻崿鳞眴，栈齴巉嶮。襄岸夷涂，修路陵险。重门袭固，奸宄是防。仰福帝居，阳曜阴藏。洪钟万钧，猛虡趪趪。负笋业而余怒，乃奋翅而腾骤。<br>
朝堂承东，温调延北，西有玉台，联以昆德。嵯峨崨嶪，罔识所则。若夫长年神仙，宣室玉堂，麒麟朱鸟，龙兴含章，譬众星之环极，叛赫戏以辉煌。正殿路寝，用朝群辟。大夏耽耽，九户开辟。嘉木树庭，芳草如积。高门有闶，列坐金狄，内有常侍谒者，奉命当御。兰台金马，递宿迭居。次有天禄石渠校文之处，重以虎威章沟严更之署。徼道外周，千庐内附，卫尉八屯，警夜巡昼。植铩悬犬，用戒不虞。<br>
后宫则昭阳飞翔，增成合欢，兰林披香，凤凰鸳鸾。群窈窕之华丽，嗟内顾之所观。故其馆室次舍，采饰纤缛。裛以藻绣，文以朱绿，翡翠火齐，络以美玉。流悬黎之夜光，缀随珠以为烛。金戺玉阶，彤庭辉辉。珊瑚林碧，瓀珉磷彬。珍物罗生，焕若昆仑。虽厥裁之不广，侈靡逾乎至尊。于是钩陈之外，阁道穹隆，属长乐与明光，径北通乎桂宫。命般尔之巧匠，尽变态乎其中。后宫不移，乐不徙悬，门卫供帐，官以物辨。恣意所幸，下辇成燕。穷年忘归，犹弗能遍。瑰异日新，殚所未见。<br>
惟帝王之神丽，惧尊卑之不殊。虽斯宇之既坦，心犹凭而未摅 ，思比象于紫微，恨阿房之不可庐。覛往昔之遗馆。获林光于秦余。处甘泉之爽垲，乃隆崇而弘敷。既新作于迎风，增露寒与储胥。托乔基于山冈，直滞霓以高居。通天訬以竦峙，径百常而茎擢。上辩华以交纷，下刻哨其若削，翔鹤仰而不逮，况青鸟与簧雀。伏棂槛而俯听，闻雷霆之相激。<br>
柏梁既灾，越巫陈方。建章是经，用厌火祥。营宇之制，事兼未央。圜阙竦以造天，若双碣之相望。凤骞翥于甍标，咸溯风甫欲翔。阊阖之内，别风嶕峣。何工巧之瑰玮，交绮豁以疏寮。干云雾而上达，状亭亭以苕苕。神明崛其特起，井干叠而百增。跱游极于浮柱，结重栾以相承。累层构而遂隮，望北辰而高兴。消氛埃于中宸，集重阳之清澄。瞰宛虹之长鬐，察云师之所凭。上飞闼而仰眺，正睹瑶光与玉绳。将乍往而未半，休悼栗而怂兢，非都卢之轻趫，孰能超而究升？<br>
驭娑骀荡？焘弄桔桀。枍诣承光，睽瓜庨豁。增桴重棼，锷锷列列。反宇业业，飞檐??。流景内照，引曜日月。天梁之宫，实开高闱。旗不脱扃，结驷方蕲。轹辐轻骛，容于一扉。长廊广庑.途阁云蔓。闬庭诡异，门千户万。重闺幽闼，转相逾延。望?窱以径延，眇不知其所返。既乃珍台蹇产以极壮，橙道逦倚以正东。似阆风之遐扳，横西洫而绝金墉。城尉不弛拆，而内外潜通。<br>
前开唐中，弥望广橡。顾临太液，沧池漭沆。渐台立子中央；赫昈昈以弘敞。清渊洋洋，神山峨峨。列瀛洲与方丈，夹蓬莱而骈罗。上林岑以垒嶵，下崭严以岩龉。长风激于别岛，起洪涛而扬波。浸石菌于重涯，濯灵芝以朱柯。海若游于玄渚，鲸宜失流而蹉跎。于是采少君之端信，庶栾大之贞固。立修茎之仙掌，承云表之清露。屑琼蕊以朝飧，必性命之可度。美往普之松乔，要羡门乎天路。想升龙于鼎湖，岂时俗之足慕。若历世而长存，何遽营乎陵墓！徒观其城郭之制，则旁开三门，参涂夷庭，方轨十二，街衢相经。廛里端直，甍宇齐平。北阙甲第，当道直启。程巧致功，期不纮陊。木衣绨锦，士被朱紫。武库禁兵，设在兰锜。匪石匪董，畴能宅此?尔乃廓开九市，通阛带阓。旗亭五重，俯察百隧。周制大胥，今也惟尉。瓌货方至，鸟集鳞萃。鬻者兼赢，求者不匮。尔乃商贾百族，裨贩夫妇，鬻良杂普，蚩眩边鄙。何必昏于作劳，邪赢优而足恃。彼肆人之男女，丽美奢乎许史。若夫翁伯浊质，张里之家，击钟鼎食，连骑相过。东京公侯，壮何能加?都邑游侠，张赵之伦，齐志无忌，拟迹田文。轻死重气，结党连群？实蕃有徒，其从如云。茂陵之原，阳陵之朱。趫悍虓豁，如虎如貙。睚眦虿芥，尸僵路隅。丞相欲以赎子罪，阳石污而公孙诛。若其五县游丽辩论之士，街谈巷议，弹射臧否，剖析毫厘，擘肌分理。所好生毛羽，所恶成创痏。郊甸之内，乡邑殷赈。五都货殖，既迁既引。商旅联槅，隐隐展展。冠带交错，方辕接轸。封几千里，统以京尹。郡国宫馆，百四十五。右机盩屋，并卷酆鄠。左暨河华，遂至虢土。上林禁苑，跨谷弥阜。东至鼎湖，邪界细柳。掩长杨而联五柞，绕黄山而款牛首。缭垣绵联，四百余里。植物斯生，动物斯止。众鸟翩翻，群兽飚呆。散似惊波，聚以京峙，伯益不能名，隶首不能纪。林麓之饶，于何不有?木则枞括根楠，梓械楩枫。嘉卉灌丛，蔚若邓林。郁蓊薆薱，橚爽櫹椮。吐葩飓荣，布叶垂阴。草则箴莎营蒯，薇蕨荔苀，王蒭莔台，戎葵怀羊。苯莼蓬茸，弥皋被冈。筱荡敷衍，编町成篁。山谷原湿，泱漭无疆。乃有昆明灵沼，黑水玄址。周以金堤，树以柳杞。豫章珍馆，揭焉中峙。牵牛立其左，织女处其右，日月于是乎出入？象扶桑与檬汜。其中则有鼋鼍巨鳖，鳣鲤鱮鲖，鲔鲵鲿鲨，修额短项，大日折鼻，诡类殊种。鸟则鹔鹴鸹鸨，鴐鹅鸿鹤。上春候来？季秋就温。南翔衡阳，北栖雁门。奋隼归凫，沸卉軿訇。众形殊声，不可胜论。于是孟冬作阴，寒风肃杀。雨雪飘飘，冰霜惨烈。百卉具零，刚虫搏击。尔乃振天维，衍地络，荡川滨，簸林薄。鸟毕骇，兽咸作，草伏木栖，寓居穴托。起彼集此，霍绎纷泊，在彼灵囿之中，前后无有垠锷，虞人掌焉，为之营域。焚莱平场，柞木剪棘。结置百里，迒杜蹊塞。麀鹿虞虞，骈田逼仄。天子乃驾雕轸，六骏驳。戴翠帽，倚金较。璇弁玉缨?遗光倏爚。建玄弋，树招摇。栖鸣鸢，曳云梢。弧旌枉矢，虹旃蜕旄。华盖承辰，天毕前驱。千乘雷动，万骑龙趋。属车之篷，载猃猲獢。匪唯玩好，乃有秘书。小说九百，本自虞初。从容之求，实侯实储。于是蚩尤秉钺，奋鬣被般。禁御不若，以知神奸，魑魅魍魉，莫能逢旃。陈虎旅于飞廉，正垒壁乎上兰。结部曲，整行伍。燎京薪，骇雷鼓。纵猎徒，赴长莽。迾卒清候，武士赫怒。缇衣韎韐，睢盱拔扈。光炎烛天庭，嚣声震海浦。河渭为之波荡，吴狱为之陁堵。百禽棱遽，骙瞿奔触。丧精亡魂，失归忘趋。投轮关辐，不邀自遇。飞罕潚箾，流镝???。矢不虚舍，铤不苟跃。当足见蹍，值轮被轹。僵禽毙兽，烂若碛砾。但观置罗之所罥结，竿殳之所揘毕，叉簇之所搀捔，徒搏之所撞?，白日未及移其晷，巳狝其十七八。若夫游鷮高翚，绝坑逾斥。巉兔联猭，陵峦超壑。比诸东郭，莫之能获。乃有迅羽轻足，寻景追括。鸟不暇举，兽不碍发。青骹击于韝下，韩卢噬于緤末。及其猛毅髬髵，隅目高匡，威慑兕虎，莫之敢伉。乃使中黄之士，育获之俦，朱鬕髠髽，植发如竿。袒裼戟手，奎踽盘桓。鼻赤象，圈巨狿，摣狒猬，?窳狻，揩枳落，突棘藩。梗林为之靡拉，朴丛为之摧残。轻锐僄狡，趫捷之徒，赴洞穴，探封狐。陵重巘，猎昆駼。杪木末，攫獑猢。超殊榛，摕飞鼯。是时，后宫嬖人昭仪之伦，常亚子乘舆。慕贾氏之如皋，《北风》之同车。盘于游畋，其乐只且。于是鸟兽殚，目观穷。迁延邪睨，集乎长杨之宫。息行夫，展车马。收禽举胔，数课众寡。置互摆牲，颁赐获卤。割鲜野飨;镐勤赏功。五军六师，千列盲重。酒车酌醴，方驾授饔。升觞举燧，既釂鸣钟。膳夫驰骑，察贰廉空。炙炮伙，清酤?。皇恩溥怖，洪德施。'徒御悦，士忘罢。巾车命驾?回旆右移。相羊乎五柞之馆，旋憩乎昆明之池。登豫章，简矰红。蒲且发，弋高鸿。挂白鹊，联飞龙。磻不待絓，往必加双。于是命舟牧，为水嬉。浮鷁首，翳云芝。垂翟葆，建羽旗。齐枻女，纵悼歌。发引和，校鸣葭。奏《淮南》，度《阳阿》。感河冯，怀湘娥。惊蛔蛹，惮蚊蛇。然后钓鲂鳢，缅鰋鲉。摭紫贝，搏耆龟。捞水豹旱潜牛。泽虞是滥，何有春秋？擿漻澥，搜川渎。布九罭，设罣蔍。摧昆鲕，殄水族。蓬藕拔，蜃蛤剥。逞欲畋斁，效获麑麃。谬蓼浡浪,乾池涤薮。上无逸飞，下无遗走。攫胎拾卵，纸缘尽取。取乐今日，遑恤我后！<br>
既定且宁，焉知倾陁？大驾幸乎平乐，张甲乙而袭翠被。攒珍宝之玩好，纷瑰丽以侈靡。临迥望之广场，程角抵之妙戏。乌获扛鼎，都卢寻撞。冲狭燕濯，胸突铦锋。跳丸剑之挥霍，走索上而相逢。华岳峨峨，冈峦参差。神木灵草，朱实离离.总会仙倡，戏豹舞罴。白虎鼓瑟，苍龙吹篪。女娥坐而长歌，声清畅而蜲蛇.洪涯立而指麾,被毛羽之襳襹。度曲未终，云起雪飞。初若飘飘，后遂霏霏。复陆重阁，转石成雷。礔砺激而增响，磅盖象乎天威。巨兽百寻，是为曼延。神山崔巍，欻从背见。熊虎升而挐攫，猿狖超而高援。怪兽陆梁，大雀踆踆。白象行孕，垂鼻磷囷。海鳞变而成龙，状婉婉以昷昷。舍利飏飏，化为仙车，骊驾四鹿,芝盖九葩。蟾蜍与龟，水人弄蛇。奇幻倏忽，易貌分形。吞刀吐火，云雾杏冥。画地成川，流渭通泾。东海黄公，赤刀粤祝。冀厌白虎，卒不能救。挟邪作蛊，于是不售。尔乃建戏车，树修旃。伥僮程材,上下翩翻。突倒投而跟絓，譬陨绝而复联。百马同辔，骋足并驰。撞末之技，态不可弥。弯弓射乎西羌，又顾发乎鲜卑。<br>
于是众变尽，心酲醉。般乐极，怅怀萃。阴戒期门，微行要屈。降尊就卑，怀玺藏绂。便旋闾阎，周观郊遂。若神龙之变化，章后皇之为贵。然后历掖庭，适欢馆。捐衰色，从嬿婉。促中堂之狭坐，羽觞行而无算。秘舞更奏，妙材骋技。妖蛊艳夫夏姬，美声畅于虞氏。始徐进而嬴形，似不任乎罗绮。嚼清商而却转、增婵娟以此豸。纷纵体而迅赴，若惊鹤之群罢。振朱屣于盘樽，奋长袖之飒俪。要绍修态，丽服飏菁。眠藐流眄，一顾倾城。展季桑门，谁能不营？列爵十四，竟媚取荣。盛衰无常，唯爱所丁。卫后兴于鬓发，飞燕宠于体轻。尔乃逞志究欲，穷身极娱。鉴戒《唐诗》，他人是偷。自君作故，何礼之拘？增昭仪于婕妤，贤既公而又侯。许赵氏以无上，思致董于有虞。王闳争坐于侧，汉载安而不渝。<br>
高祖创业，继体承基。暂劳永逸，无为而治。耽乐是从，何虑何思？多历年所，二百余期。徒以地沃野丰，百物殷阜;岩险周固，衿带易守。得之者强，据之者久。流长则难竭，柢深则难朽。故奢泰肆情，馨烈弥茂。鄙生生乎三百之外，传闻于未闻之者,曾仿佛其若梦，未一隅之能睹。此何与于殷人之屡迁，前八而后五，居相圮耿，不常厥土。盘庚作诰，帅人以苦。方今圣上，同天号于帝皇，掩四海而为家。富有之业，莫我大也。徒恨不能以靡丽为国华，独俭啬以龌龊。忘《蟋蟀》之谓何？岂欲之而不能，将能之而不欲欤?蒙窃惑焉，愿闻所以辩之之说也。<br>
<font color=#333333 size=5em> 155.相逢行 </font><br>
<font color=#FF0033> 两汉：佚名 </font><br>
相逢狭路间，道隘不容车。<br>
不知何年少？夹毂问君家。<br>
君家诚易知，易知复难忘；<br>
黄金为君门，白玉为君堂。<br>
堂上置樽酒，作使邯郸倡。<br>
中庭生桂树，华灯何煌煌。<br>
兄弟两三人，中子为侍郎；<br>
五日一来归，道上自生光；<br>
黄金络马头，观者盈道傍。<br>
入门时左顾，但见双鸳鸯；<br>
鸳鸯七十二，罗列自成行。<br>
音声何噰噰，鹤鸣东西厢。<br>
大妇织绮罗，中妇织流黄；<br>
小妇无所为，挟瑟上高堂：<br>
“丈人且安坐，调丝方未央。”<br>
<font color=#333333 size=5em> 156.天门 </font><br>
<font color=#FF0033> 两汉：佚名 </font><br>
天门开，詄荡荡，穆并骋，以临飨。<br>
光夜烛，德信著，灵浸鸿，长生豫。<br>
太朱涂广，夷石为堂，饰玉梢以舞歌，体招摇若永望。<br>
星留俞，塞陨光，照紫幄，珠烦黄。<br>
幡比翅回集，贰双飞常羊。<br>
月穆穆以金波，日华耀以宣明。<br>
假清风轧忽，激长至重觞。<br>
神裴回若留放，殣冀亲以肆章。<br>
函蒙祉福常若期，寂谬上天知厥时。<br>
泛泛滇滇从高斿，殷勤此路胪所求。<br>
佻正嘉古弘以昌，休嘉砰隐溢四方。<br>
专精厉意逝九阂，纷云六幕浮大海。<br>
<font color=#333333 size=5em> 157.朱鹭 </font><br>
<font color=#FF0033> 两汉：佚名 </font><br>
朱鹭，鱼以乌。路訾邪鹭何食？食茄下。不之食，不以吐，将以问诛者。<br>
<font color=#333333 size=5em> 158.燕赵多佳人 </font><br>
<font color=#FF0033> 两汉：佚名 </font><br>
燕赵多佳人，美者颜如玉。<br>
被服罗裳衣，当户理清曲。<br>
音响一何悲！<br>
弦急知柱促。<br>
驰情整巾带，沉吟聊踯躅。<br>
思为双飞燕，衔泥巢君屋。<br>
<font color=#333333 size=5em> 159.景帝令二千石修职诏 </font><br>
<font color=#FF0033> 两汉：刘启 </font><br>
雕文刻镂，伤农事者也；锦绣纂组，害女红者也。农事伤，则饥之本也；女红害，则寒之原也。夫饥寒并至，而能无为非者寡矣。朕亲耕，后亲桑，以奉宗庙粢盛祭服，为天下先。不受献，减太官，省繇赋，欲天下务农蚕，素有畜积，以备灾害；强毋攘弱，众毋暴寡，老耆以寿终，幼孤得遂长。今岁或不登，民食颇寡，其咎安在？或诈伪为吏，吏以货赂为市，渔夺百姓，侵牟万民。县丞，长吏也，奸法与盗盗，甚无谓也！其令二千石修其职！不事官职耗乱者，丞相以闻，请其罪。布告天下，使明知朕意！<br>
<font color=#333333 size=5em> 160.橘柚垂华实 </font><br>
<font color=#FF0033> 两汉：佚名 </font><br>
橘柚垂华实，乃在深山侧。<br>
闻君好我甘，窃独自雕饰。<br>
委身玉盘中，历年冀见食。<br>
芳菲不相投，青黄忽改色。<br>
人倘欲我知，因君为羽翼。<br>
<font color=#333333 size=5em> 161.高祖功臣侯者年表 </font><br>
<font color=#FF0033> 两汉：司马迁 </font><br>
正义高祖初定天下，表明有功之臣而侯之，若萧、曹等。 太史公曰：古者人臣功有五品，以德立宗庙、定社稷曰勋，以言曰劳，用力曰功，明其等曰伐，积日曰阅。封爵之誓曰：“使河如带，泰山若厉，国以永宁，爰及苗裔。”始未尝不欲固其根本，而枝叶稍陵夷衰微也。<br>
余读高祖侯功臣，察其首封，所以失之者，曰：异哉新闻！《书》曰“协和万国”，迁于夏、商，或数千岁。盖周封八百，幽、厉之后，见于《春秋》。《尚书》有唐虞之侯伯，历三代千有余载，自全以蕃卫天子，岂非笃于仁义、奉上法哉？汉兴，功臣受封者百有余人。天下初定，故大城名都散亡，户口可得而数者十二三，是以大侯不过万家，小者五六百户。后数世，民咸归乡里，户益息，萧、曹、绛、灌之属或至四万，小侯自倍，富厚如之。子孙骄溢，忘其先，淫嬖。至太初，百年之间，见侯五，余皆坐法陨命亡国，丰耗矣。罔亦少密焉，然皆身无兢兢于当世之禁云。<br>
居今之世，志古之道，所以自镜也，未必尽同。帝王者各殊礼而异务，要以成功为统纪，岂可绲乎？观所以得尊宠及所以废辱，亦当世得失之林也，何必旧闻？于是谨其终始，表见其文，颇有所不尽本末，著其明，疑者阙之。后有君子，欲推而列之，得以览焉。<br>
<font color=#333333 size=5em> 162.妇病行 </font><br>
<font color=#FF0033> 两汉：佚名 </font><br>
妇病连年累岁，传呼丈人前一言。<br>
当言未及得言，不知泪下一何翩翩。<br>
“属累君两三孤子，莫我儿饥且寒，<br>
有过慎莫笪笞，行当折摇，思复念之!”<br>
乱曰：抱时无衣，襦复无里。<br>
闭门塞牖，舍孤儿到市。<br>
道逢亲交，泣坐不能起。<br>
从乞求与孤儿买饵，对交啼泣，泪不可止：“我欲不伤悲不能已。”<br>
探怀中钱持授交。<br>
入门见孤儿，啼索其母抱。<br>
徘徊空舍中，“行复尔耳，弃置勿复道！”<br>
<font color=#333333 size=5em> 163.舜庙怀古 </font><br>
<font color=#FF0033> 两汉：刘熊渠 </font><br>
游湘有余怨，岂是圣人心。<br>
竹路猿啼古，祠宫蔓草深。<br>
素风传旧俗，异迹闭荒林。<br>
巡狩去不返，烟云怨至今。<br>
<font color=#333333 size=5em> 164.封燕然山铭 </font><br>
<font color=#FF0033> 两汉：班固 </font><br>
惟永元元年秋七月，有汉元舅曰车骑将军窦宪，寅亮圣明，登翼王室，纳于大麓，维清缉熙。乃与执金吾耿秉，述职巡御。理兵于朔方。鹰扬之校，螭虎之士，爰该六师，暨南单于、东胡乌桓、西戎氐羌，侯王君长之群，骁骑三万。元戎轻武，长毂四分，云辎蔽路，万有三千余乘。勒以八阵，莅以威神，玄甲耀目，朱旗绛天。遂陵高阙，下鸡鹿，经碛卤，绝大漠，斩温禺以衅鼓，血尸逐以染锷。然后四校横徂，星流彗扫，萧条万里，野无遗寇。于是域灭区殚，反旆而旋，考传验图，穷览其山川。遂逾涿邪，跨安侯，乘燕然，蹑冒顿之区落，焚老上之龙庭。上以摅高、文之宿愤，光祖宗之玄灵；下以安固后嗣，恢拓境宇，振大汉之天声。兹所谓一劳而久逸，暂费而永宁者也，乃遂封山刊石，昭铭盛德。其辞曰：<br>
铄王师兮征荒裔，<br>
剿凶虐兮截海外。<br>
夐其邈兮亘地界，<br>
封神丘兮建隆嵑，<br>
熙帝载兮振万世！<br>
<font color=#333333 size=5em> 165.上陵 </font><br>
<font color=#FF0033> 两汉：佚名 </font><br>
上陵何美美，下津风以寒。<br>
问客从何来，言从水中央。<br>
桂树为君船，青丝为君笮，木兰为君棹，黄金错其间。<br>
沧海之雀赤翅鸿，白雁随。<br>
山林乍开乍合，曾不知日月明。<br>
醴泉之水，光泽何蔚蔚。<br>
芝为车，龙为马，览遨游，四海外。<br>
甘露初二年，芝生铜池中，仙人下来饮，延寿千万岁。<br>
<font color=#333333 size=5em> 166.声无哀乐论 </font><br>
<font color=#FF0033> 两汉：嵇康 </font><br>
有秦客问于东野主人曰：「闻之前论曰：『治世之音安以乐，亡国之音哀以思。』夫治乱在政，而音声应之；故哀思之情，表于金石；安乐之象，形于管弦也。又仲尼闻韶，识虞舜之德；季札听弦，知众国之风。斯已然之事，先贤所不疑也。今子独以为声无哀乐，其理何居？若有嘉讯，今请闻其说。」主人应之曰：「斯义久滞，莫肯拯救，故令历世滥于名实。今蒙启导，将言其一隅焉。夫天地合德，万物贵生，寒暑代往，五行以成。故章为五色，发为五音；音声之作，其犹臭味在于天地之间。其善与不善，虽遭遇浊乱，其体自若而不变也。岂以爱憎易操、哀乐改度哉？及宫商集比，声音克谐，此人心至愿，情欲之所锺。故人知情不可恣，欲不可极故，因其所用，每为之节，使哀不至伤，乐不至淫，斯其大较也。然『乐云乐云，锺鼓云乎哉？哀云哀云，哭泣云乎哉？因兹而言，玉帛非礼敬之实，歌舞非悲哀之主也。何以明之？夫殊方异俗，歌哭不同。使错而用之，或闻哭而欢，或听歌而戚，然而哀乐之情均也。今用均同之情，案，「戚」本作「感」，又脱同字，依《世说·文学篇》注改补。）而发万殊之声，斯非音声之无常哉？然声音和比，感人之最深者也。劳者歌其事，乐者舞其功。夫内有悲痛之心，则激切哀言。言比成诗，声比成音。杂而咏之，聚而听之，心动于和声，情感于苦言。嗟叹未绝，而泣涕流涟矣。夫哀心藏于苦心内，遇和声而后发。和声无象，而哀心有主。夫以有主之哀心，因乎无象之和声，其所觉悟，唯哀而已。岂复知『吹万不同，而使其自已』哉。风俗之流，遂成其政；是故国史明政教之得失，审国风之盛衰，吟咏情性以讽其上，故曰『亡国之音哀以思』也。 夫喜、怒、哀、乐、爱、憎、惭、惧，凡此八者，生民所以接物传情，区别有属，而不可溢者也。夫味以甘苦为称，今以甲贤而心爱，以乙愚而情憎，则爱憎宜属我，而贤愚宜属彼也。可以我爱而谓之爱人，我憎而谓之憎人，所喜则谓之喜味，所怒而谓之怒味哉？由此言之，则外内殊用，彼我异名。声音自当以善恶为主，则无关于哀乐；哀乐自当以情感，则无系于声音。名实俱去，则尽然可见矣。且季子在鲁，采《诗》观礼，以别《风》、《雅》，岂徒任声以决臧否哉？又仲尼闻《韶》，叹其一致，是以咨嗟，何必因声以知虞舜之德，然後叹美邪？今粗明其一端，亦可思过半矣。」<br>
秦客难曰：「八方异俗，歌哭万殊，然其哀乐之情，不得不见也。夫心动于中，而声出于心。虽托之于他音，寄之于余声，善听察者，要自觉之不使得过也。昔伯牙理琴而锺子知其所志；隶人击磬而子产识其心哀；鲁人晨哭而颜渊审其生离。夫数子者，岂复假智于常音，借验于曲度哉？心戚者则形为之动，情悲者则声为之哀。此自然相应，不可得逃，唯神明者能精之耳。夫能者不以声众为难，不能者不以声寡为易。今不可以未遇善听，而谓之声无可察之理；见方俗之多变，而谓声音无哀乐也。」又云：「贤不宜言爱，愚不宜言憎。然则有贤然后爱生，有愚然后憎成，但不当共其名耳。哀乐之作，亦有由而然。此为声使我哀，音使我乐也。苟哀乐由声，更为有实，何得名实俱去邪？」又云：「季子采《诗》观礼，以别《风》、《雅》；仲尼叹《韶》音之一致，是以咨嗟。是何言欤？且师襄奏操，而仲尼睹文王之容；师涓进曲，而子野识亡国之音。宁复讲诗而后下言，习礼然后立评哉？斯皆神妙独见，不待留闻积日，而已综其吉凶矣；是以前史以为美谈。今子以区区之近知，齐所见而为限，无乃诬前贤之识微，负夫子之妙察邪？」<br>
主人答曰：「难云：虽歌哭万殊，善听察者要自觉之，不假智于常音，不借验于曲度，锺子之徒云云是也。此为心悲者，虽谈笑鼓舞，情欢者，虽拊膺咨嗟，犹不能御外形以自匿，诳察者于疑似也。以为就令声音之无常，犹谓当有哀乐耳。又曰：「季子听声，以知众国之风；师襄奏操，而仲尼睹文王之容。案如所云，此为文王之功德，与风俗之盛衰，皆可象之于声音：声之轻重，可移于後世；襄涓之巧，能得之于将来。若然者，三皇五帝，可不绝于今日，何独数事哉？若此果然也。则文王之操有常度，韶武之音有定数，不可杂以他变，操以余声也。则向所谓声音之无常，锺子之触类，于是乎踬矣。若音声无常，锺子触类，其果然邪？则仲尼之识微，季札之善听，固亦诬矣。此皆俗儒妄记，欲神其事而追为耳，欲令天下惑声音之道，不言理以尽此，而推使神妙难知，恨不遇奇听于当时，慕古人而自叹，斯所□大罔后生也。夫推类辨物，当先求之自然之理；理已定，然后借古义以明之耳。今未得之于心，而多恃前言以为谈证，自此以往，恐巧历不能纪。」「又难云：「哀乐之作，犹爱憎之由贤愚，此为声使我哀而音使我乐；苟哀乐由声，更为有实矣。夫五色有好丑丑，五声有善恶，此物之自然也。至于爱与不爱，喜与不喜，人情之变，统物之理，唯止于此；然皆无豫于内，待物而成耳。至夫哀乐自以事会，先遘于心，但因和声以自显发。故前论已明其无常，今复假此谈以正名号耳。不为哀乐发于声音，如爱憎之生于贤愚也。然和声之感人心，亦犹酒醴之发人情也。酒以甘苦为主，而醉者以喜怒为用。其见欢戚为声发，而谓声有哀乐，不可见喜怒为酒使，而谓酒有喜怒之理也。」<br>
秦客难曰：「夫观气采色，天下之通用也。心变于内而色应于外，较然可见，故吾子不疑。夫声音，气之激者也。心应感而动，声从变而发。心有盛衰，声亦隆杀。同见役于一身，何独于声便当疑邪！夫喜怒章于色诊，哀乐亦宜形于声音。声音自当有哀乐，但暗者不能识之。至锺子之徒，虽遭无常之声，则颖然独见矣，今蒙瞽面墙而不悟，离娄昭秋毫于百寻，以此言之，则明暗殊能矣。不可守咫尺之度，而疑离娄之察；执中痛之听，而猜锺子之聪；皆谓古人为妄记也。」<br>
主人答曰：「难云：心应感而动，声从变而发，心有盛衰，声亦降杀，哀乐之情，必形于声音，锺子之徒，虽遭无常之声，则颖然独见矣。必若所言，则浊质之饱，首阳之饥，卞和之冤，伯奇之悲，相如之含怒，不占之怖祗，千变百态，使各发一咏之歌，同启数弹之微，则锺子之徒，各审其情矣。尔为听声者不以寡众易思，察情者不以大小为异，同出一身者，期于识之也。设使从下，则子野之徒，亦当复操律鸣管，以考其音，知南风之盛衰，别雅、郑之淫正也？夫食辛之与甚噱，薰目之与哀泣，同用出泪，使狄牙尝之，必不言乐泪甜而哀泪苦，斯可知矣。何者？肌液肉汗，?笮便出，无主于哀乐，犹?酒之囊漉，虽笮具不同，而酒味不变也。声俱一体之所出，何独当含哀乐之理也？且夫《咸池》、《六茎》，《大章》、《韶夏》，此先王之至乐，所以动天地、感鬼神。今必云声音莫不象其体而传其心，此必为至乐不可托之于瞽史，必须圣人理其弦管，尔乃雅音得全也。舜命夔「击石拊石，八音克谐，神人以和。」以此言之，至乐虽待圣人而作，不必圣人自执也。何者？音声有自然之和，而无系于人情。克谐之音，成于金石；至和之声，得于管弦也。夫纤毫自有形可察，故离瞽以明暗异功耳。若乃以水济水，孰异之哉？」<br>
秦客难曰：「虽众喻有隐，足招攻难，然其大理，当有所就。若葛卢闻牛鸣，知其三子为牺；师旷吹律，知南风不竞，楚师必败；羊舌母听闻儿啼，而审其丧家。凡此数事，皆效于上世，是以咸见录载。推此而言，则盛衰吉凶，莫不存乎声音矣。今若复谓之诬罔，则前言往记，皆为弃物，无用之也。以言通论，未之或安。若能明斯所以，显其所由，设二论俱济，愿重闻之。」<br>
主人答曰：「吾谓能反三隅者，得意而忘言，是以前论略而未详。今复烦循环之难，敢不自一竭邪？夫鲁牛能知牺历之丧生，哀三子之不存，含悲经年，诉怨葛卢；此为心与人同，异于兽形耳。此又吾之所疑也。且牛非人类，无道相通，若谓鸣兽皆能有言，葛卢受性独晓之，此为称其语而论其事，犹译传异言耳，不为考声音而知其情，则非所以为难也。若谓知者为当触物而达，无所不知，今且先议其所易者。请问：圣人卒人胡域，当知其所言否乎？难者必曰知之。知之之理何以明之？愿借子之难以立鉴识之域。或当与关接识其言邪？将吹律鸣管校其音邪？观气采色和其心邪？此为知心自由气色，虽自不言，犹将知之，知之之道，可不待言也。若吹律校音以知其心，假令心志于马而误言鹿，察者固当由鹿以知马也。此为心不系于所言，言或不足以证心也。若当关接而知言，此为孺子学言于所师，然后知之，则何贵于聪明哉？夫言，非自然一定之物，五方殊俗，同事异号，举一名以为标识耳。夫圣人穷理，谓自然可寻，无微不照。苟无微不照，理蔽则虽近不见，故异域之言不得强通。推此以往，葛卢之不知牛鸣，得不全乎？」又难云：「师旷吹律，知南风不竞，楚多死声。此又吾之所疑也。请问师旷吹律之时，楚国之风邪，则相去千里，声不足达；若正识楚风来入律中邪，则楚南有吴、越，北有梁、宋，苟不见其原，奚以识之哉？凡阴阳愤激，然后成风。气之相感，触地而发，何得发楚庭，来入晋乎？且又律吕分四时之气耳，时至而气动，律应而灰移，皆自然相待，不假人以为用也。上生下生，所以均五声之和，叙刚柔之分也。然律有一定之声，虽冬吹中吕，其音自满而无损也。今以晋人之气，吹无韵之律，楚风安得来入其中，与为盈缩邪？风无形，声与律不通，则校理之地，无取于风律，不其然乎？岂独师旷多识博物，自有以知胜败之形，欲固众心而托以神微，若伯常骞之许景公寿哉？」又难云：「羊舌母听闻儿啼而审其丧家。复请问何由知之？为神心独悟暗语而当邪？尝闻儿啼若此其大而恶，今之啼声似昔之啼声，故知其丧家邪？若神心独悟暗语之当，非理之所得也。虽曰听啼，无取验于儿声矣。若以尝闻之声为恶，故知今啼当恶，此为以甲声为度，以校乙之啼也。夫声之于音，犹形之于心也。有形同而情乖，貌殊而心均者。何以明之？圣人齐心等德而形状不同也。苟心同而形异，则何言乎观形而知心哉？且口之激气为声，何异于籁?纳气而鸣邪？啼声之善恶，不由儿口吉凶，犹琴瑟之清浊不在操者之工拙也。心能辨理善谈，而不能令内?调利，犹瞽者能善其曲度，而不能令器必清和也。器不假妙瞽而良，?不因惠心而调，然则心之与声，明为二物。二物之诚然，则求情者不留观于形貌，揆心者不借听于声音也。察者欲因声以知心，不亦外乎？今晋母未待之于老成，而专信昨日之声，以证今日之啼，岂不误中于前世好奇者从而称之哉？」<br>
秦客难曰：「吾闻败者不羞走，所以全也。吾心未厌而言，难复更从其馀。今平和之人，听筝笛琵琶，则形躁而志越；闻琴瑟之音，则听静而心闲。同一器之中，曲用每殊，则情随之变：奏秦声则叹羡而慷慨；理齐楚则情一而思专，肆姣弄则欢放而欲惬；心为声变，若此其众。苟躁静由声，则何为限其哀乐，而但云至和之声，无所不感，托大同于声音，归众变于人情？得无知彼不明此哉？」<br>
主人答曰：「难云：琵琶、筝、笛令人躁越。又云：曲用每殊而情随之变。此诚所以使人常感也。琵琶、筝、笛，间促而声高，变众而节数，以高声御数节，故使人形躁而志越。犹铃铎警耳，锺鼓骇心，故『闻鼓鼙之音，思将帅之臣』，盖以声音有大小，故动人有猛静也。琴瑟之体，间辽而音埤，变希而声清，以埤音御希变，不虚心静听，则不尽清和之极，是以听静而心闲也。夫曲用不同，亦犹殊器之音耳。齐楚之曲，多重故情一，变妙故思专。姣弄之音，挹众声之美，会五音之和，其体赡而用博，故心侈于众理；五音会，故欢放而欲惬。然皆以单、复、高、埤、善、恶为体，而人情以躁、静而容端，此为声音之体，尽于舒疾。情之应声，亦止于躁静耳。夫曲用每殊，而情之处变，犹滋味异美，而口辄识之也。五味万殊，而大同于美；曲变虽众，亦大同于和。美有甘，和有乐。然随曲之情，尽于和域；应美之口，绝于甘境，安得哀乐于其间哉？然人情不同，各师所解。则发其所怀；若言平和，哀乐正等，则无所先发，故终得躁静。若有所发，则是有主于内，不为平和也。以此言之，躁静者，声之功也；哀乐者，情之主也。不可见声有躁静之应，因谓哀乐者皆由声音也。且声音虽有猛静，猛静各有一和，和之所感，莫不自发。何以明之？夫会宾盈堂，酒酣奏琴，或忻然而欢，或惨尔泣，非进哀于彼，导乐于此也。其音无变于昔，而欢戚并用，斯非『吹万不同』邪？夫唯无主于喜怒，亦应无主于哀乐，故欢戚俱见。若资偏固之音，含一致之声，其所发明，各当其分，则焉能兼御群理，总发众情邪？由是言之，声音以平和为体，而感物无常；心志以所俟为主，应感而发。然则声之与心，殊涂异轨，不相经纬，焉得染太和于欢戚，缀虚名于哀乐哉？秦客难曰：「论云：猛静之音，各有一和，和之所感，莫不自发，是以酒酣奏琴而欢戚并用。此言偏并之情先积于内，故怀欢者值哀音而发，内戚者遇乐声而感也。夫音声自当有一定之哀乐，但声化迟缓不可仓卒，不能对易。偏重之情，触物而作，故今哀乐同时而应耳；虽二情俱见，则何损于声音有定理邪？主人答曰：「难云：哀乐自有定声，但偏重之情，不可卒移。故怀戚者遇乐声而哀耳。即如所言，声有定分，假使《鹿鸣》重奏，是乐声也。而令戚者遇之，虽声化迟缓，但当不能使变令欢耳，何得更以哀邪？犹一爝之火，虽未能温一室，不宜复增其寒矣。夫火非隆寒之物，乐非增哀之具也。理弦高堂而欢戚并用者，直至和之发滞导情，故令外物所感得自尽耳。难云：偏重之情，触物而作，故令哀乐同时而应耳。夫言哀者，或见机杖而泣，或睹舆服而悲，徒以感人亡而物存，痛事显而形潜，其所以会之，皆自有由，不为触地而生哀，当席而泪出也。今见机杖以致感，听和声而流涕者，斯非和之所感，莫不自发也。」<br>
秦客难曰：「论云：酒酣奏琴而欢戚并用。欲通此言，故答以偏情感物而发耳。今且隐心而言，明之以成效。夫人心不欢则戚，不戚则欢，此情志之大域也。然泣是戚之伤，笑是欢之用。盖闻齐、楚之曲者，唯睹其哀涕之容，而未曾见笑噱之貌。此必齐、楚之曲，以哀为体，故其所感，皆应其度量；岂徒以多重而少变，则致情一而思专邪？若诚能致泣，则声音之有哀乐，断可知矣。」<br>
主人答曰：「虽人情感于哀乐，哀乐各有多少。又哀乐之极，不必同致也。夫小哀容坏，甚悲而泣，哀之方也；小欢颜悦，至乐心喻，乐之理也。何以明之？夫至亲安豫，则恬若自然，所自得也。及在危急，仅然后济，则?不及亻舞。由此言之，亻舞之不若向之自得，岂不然哉？，至夫笑噱虽出于欢情，然自以理成又非自然应声之具也。此为乐之应声，以自得为主；哀之应感，以垂涕为故。垂涕则形动而可觉，自得则神合而无忧，是以观其异而不识其同，别其外而未察其内耳。然笑噱之不显于声音，岂独齐楚之曲邪？今不求乐于自得之域，而以无笑噱谓齐、楚体哀，岂不知哀而不识乐乎？」<br>
秦客问曰：「仲尼有言：『移风易俗，莫善于乐。』即如所论，凡百哀乐，皆不在声，即移风易俗，果以何物邪？又古人慎靡靡之风，抑忄舀耳之声，故曰：『放郑声，远佞人。』然则郑卫之音击鸣球以协神人，敢问郑雅之体，隆弊所极；风俗称易，奚由而济？幸重闻之，以悟所疑。」<br>
主人应之曰：「夫言移风易俗者，必承衰弊之後也。古之王者，承天理物，必崇简易之教，御无为之治，君静于上，臣顺于下，玄化潜通，天人交泰，枯槁之类，浸育灵液，六合之内，沐浴鸿流，荡涤尘垢，群生安逸，自求多福，默然从道，怀忠抱义，而不觉其所以然也。和心足于内，和气见于外，故歌以叙志，亻舞以宣情。然后文之以采章，照之以风雅，播之以八音，感之以太和，导其神气，养而就之。迎其情性，致而明之，使心与理相顺，气与声相应，合乎会通，以济其美。故凯乐之情，见于金石，含弘光大，显于音声也。若以往则万国同风，芳荣济茂，馥如秋兰，不期而信，不谋而诚，穆然相爱，犹舒锦彩，而粲炳可观也。大道之隆，莫盛于兹，太平之业，莫显于此。故曰「『移风易俗，莫善于乐。』乐之为体，以心为主。故无声之乐，民之父母也。至八音会谐，人之所悦，亦总谓之乐，然风俗移易，不在此也。夫音声和比，人情所不能已者也。是以古人知情之不可放，故抑其所遁；知欲之不可绝，故因其所自。为可奉之礼，制可导之乐。口不尽味，乐不极音。揆终始之宜，度贤愚之中。为之检则，使远近同风，用而不竭，亦所以结忠信，著不迁也。故乡校庠塾亦随之变，丝竹与俎豆并存，羽毛与揖让俱用，正言与和声同发。使将听是声也，必闻此言；将观是容也，必崇此礼。礼犹宾主升降，然后酬酢行焉。于是言语之节，声音之度，揖让之仪，动止之数，进退相须，共为一体。君臣用之于朝，庶士用之于家，少而习之，长而不怠，心安志固，从善日迁，然后临之以敬，持之以久而不变，然后化成，此又先王用乐之意也。故朝宴聘享，嘉乐必存。是以国史采风俗之盛衰，寄之乐工，宣之管弦，使言之者无罪，闻之者足以自诫。此又先王用乐之意也。若夫郑声，是音声之至妙。妙音感人，犹美色惑志。耽?荒酒，易以丧业，自非至人，孰能御之？先王恐天下流而不反，故具其八音，不渎其声；绝其大和，不穷其变；捐窈窕之声，使乐而不淫，犹大羹不和，不极勺药之味也。若流俗浅近，则声不足悦，又非所欢也。若上失其道，国丧其纪，男女奔随，淫荒无度，则风以此变，俗以好成。尚其所志，则群能肆之，乐其所习，则何以诛之？托于和声，配而长之，诚动于言，心感于和，风俗一成，因而名之。然所名之声，无中于淫邪也。淫之与正同乎心，雅、郑之体，亦足以观矣。」<br>
<font color=#333333 size=5em> 167.赠妇诗三首 </font><br>
<font color=#FF0033> 两汉：秦嘉 </font><br>
秦嘉，字士会，陇西人也。为郡上计。其妻徐淑，寝疾还家，不获面别。赠诗云尔。<br>
人生譬朝露，居世多屯蹇。<br>
忧艰常早至，欢会常苦晚。<br>
念当奉时役，去尔日遥远。<br>
遣车迎子还，空往复空返。<br>
省书情凄怆，临食不能饭。<br>
独坐空房中，谁与相劝勉？<br>
长夜不能眠，伏枕独辗转。<br>
忧来如循环，匪席不可卷。<br>
皇灵无私亲，为善荷天禄。<br>
伤我与尔身，少小罹茕独。<br>
既得结大义，欢乐苦不足。<br>
念当远离别，思念叙款曲。<br>
河广无舟梁，道近隔丘陆。<br>
临路怀惆怅，中驾正踯躅。<br>
浮云起高山，悲风激深谷。<br>
良马不回鞍，轻车不转毂。<br>
针药可屡进，愁思难为数。<br>
贞士笃终始，恩义不可属。<br>
肃肃仆夫征，锵锵扬和铃。<br>
清晨当引迈，束带待鸡鸣。<br>
顾看空室中，仿佛想姿形。<br>
一别怀万恨，起坐为不宁。<br>
何用叙我心，遗思致款诚。<br>
宝钗好耀首，明镜可鉴形。<br>
芳香去垢秽，素琴有清声。<br>
诗人感木瓜，乃欲答瑶琼。<br>
愧彼赠我厚，惭此往物轻。<br>
虽知未足报，贵用叙我情。<br>
<font color=#333333 size=5em> 168.刺巴郡守诗 </font><br>
<font color=#FF0033> 两汉：佚名 </font><br>
狗吠何喧喧，有吏来在门。<br>
披衣出门应，府记欲得钱。<br>
语穷乞请期，吏怒反见尤。<br>
旋步顾家中，家中无可为。<br>
思往从邻贷，邻人言已匮。<br>
钱钱何难得，令我独憔悴。<br>
<font color=#333333 size=5em> 169.穆穆清风至 </font><br>
<font color=#FF0033> 两汉：佚名 </font><br>
穆穆清风至，吹我罗衣裾。<br>
青袍似春草，草长条风舒。<br>
朝登津梁山，褰裳望所思。<br>
安得抱柱信，皎日以为期。<br>
<font color=#333333 size=5em> 170.秦楚之际月表 </font><br>
<font color=#FF0033> 两汉：司马迁 </font><br>
太史公读秦楚之际，曰：初作难，发于陈涉；虐戾灭秦自项氏；拨乱诛暴，平定海内，卒践帝祚，成于汉家。五年之间，号令三嬗，自生民以来，未始有受命若斯之亟也！<br>
昔虞、夏之兴，积善累功数十年，德洽百姓，摄行政事，考之于天，然后在位。汤、武之王，乃由契、后稷，修仁行义十余世，不期而会孟津八百诸侯，犹以为未可，其后乃放弑。秦起襄公，章于文、缪，献、孝之后，稍以蚕食六国，百有余载，至始皇乃能并冠带之伦。以德若彼，用力如此，盖一统若斯之难也！<br>
秦既称帝，患兵革不休，以有诸侯也，于是无尺土之封，堕坏名城，销锋镝，锄豪杰，维万世之安。然王迹之兴，起于闾巷，合从讨伐，轶于三代。乡秦之禁，适足以资贤者为驱除难耳，故奋发其所为天下雄，安在无土不王？此乃传之所谓大圣乎？岂非天哉？岂非天哉？非大圣孰能当此受命而帝者乎？<br>
<font color=#333333 size=5em> 171.雉子班 </font><br>
<font color=#FF0033> 两汉：佚名 </font><br>
雉子，班如此。之于雉梁。无以吾翁孺，雉子。知得雉子高蜚止，黄鹄蜚，之以千里，王可思。雄来蜚从雌，视子趋一雉。雉子，车大驾马滕，被王送行所中。尧羊蜚从王孙行。<br>
<font color=#333333 size=5em> 172.光武帝临淄劳耿弇 </font><br>
<font color=#FF0033> 两汉：刘秀 </font><br>
车驾至临溜自劳军，群臣大会。帝谓弇曰：“昔韩信破历下以开基，今将军攻祝阿以发迹，此皆齐之西界，功足相方。而韩信袭击已降，将军独拔勍敌，其功乃难于信也。又田横烹郦生，及田横降，高帝诏卫尉，不听为仇。张步前亦杀伏隆，若步来归命，吾当诏大司徒释其怨。又事尤相类也。将军前在南阳，建此大策，常以为落落难合，有志者事竟成也。”<br>
<font color=#333333 size=5em> 173.东光 </font><br>
<font color=#FF0033> 两汉：佚名 </font><br>
东光乎，苍梧何不乎。<br>
苍梧多腐粟，无益诸军粮。<br>
诸军游荡子，早行多悲伤。<br>
<font color=#333333 size=5em> 174.幽通赋 </font><br>
<font color=#FF0033> 两汉：班固 </font><br>
系高顼之玄胄兮，氏中叶之炳灵。飖颽风而蝉蜕兮，雄朔野以扬声。皇十纪而鸿渐兮，有羽仪于上京。巨滔天而泯夏兮，考遘愍以行谣。终保己而贻则兮，里上仁之所庐。懿前烈之纯淑兮，穷与达其必济。咨孤蒙之眇眇兮，将圮绝而罔阶。岂余身之足殉兮，违世业之可怀。靖潜处以永思兮，经日月而弥远。匪党人之敢拾兮，庶斯言之不玷。<br>
魂茕茕与神交兮，精诚发于宵寐。梦登山而迥眺兮，觌幽人之仿彿。揽葛藟而授余兮，眷峻谷曰勿坠。吻昕寤而仰思兮，心蒙蒙犹未察。黄神邈而靡质兮，仪遗谶以臆对。曰乘高而胪神兮，道遐通而不迷。葛绵绵于樛木兮，咏南风以为绥。盖惴惴之临深兮，乃二雅之所祗。既讯尔以吉象兮，又申之以炯戒。盍孟晋以迨群兮，辰倏忽其不再。<br>
承灵训其虚徐兮，鎶盘桓而且俟。惟天地之无穷兮，鲜生民之晦在。纷屯邅与蹇连兮，何艰多而智寡。上圣迕而后拔兮，虽群黎之所御。昔卫叔之御昆兮，昆为寇而丧予。管弯弧欲毙仇兮，仇作后而成己。变化故而相诡兮，孰云预其终始！雍造怨而先赏兮，丁繇惠而被戮。栗取吊于逌吉兮，王膺庆于所戚。叛回穴其若兹兮，北叟颇识其倚伏。单治里而外凋兮，张修襮而内逼。聿中和为庶几兮，颜与冉又不得。溺招路以从己兮，谓孔氏犹未可。安慆慆而不萉兮，卒陨身乎世祸。游圣门而靡救兮，虽覆醢其何补？固行行其必凶兮，免盗乱为赖道。形气发于根柢兮，柯叶汇而零茂。恐魍魉之责景兮，羌未得其云已。<br>
黎淳耀于高辛兮，芈强大于南汜。嬴取威于伯仪兮，姜本支乎三趾。既仁得其信然兮，仰天路而同轨。东邻虐而歼仁兮，王合位乎三五。戎女烈而丧孝兮，伯徂归于龙虎。发还师以成命兮，重醉行而自耦。震鳞漦于夏庭兮，匝三正而灭姬。巽羽化于宣宫兮，弥五辟而成灾。道修长而世短兮，夐冥默而不周。胥仍物而鬼诹兮，乃穷宙而达幽。妫巢姜于孺筮兮，旦筭祀于契龟。宣曹兴败于下梦兮，鲁卫名谥于铭谣。妣聆呱而劾石兮，许相理而鞫条。道混成而自然兮，术同原而分流。神先心以定命兮，命随行以消息。斡流迁其不济兮，故遭罹而嬴缩。三栾同于一体兮，虽移易而不忒。洞参差其纷错兮，斯众兆之所惑。周贾荡而贡愤兮，齐死生与祸福。抗爽言以矫情兮，信畏牺而忌鵩。<br>
所贵圣人至论兮，顺天性而断谊。物有欲而不居兮，亦有恶而不避。守孔约而不贰兮，乃輶德而无累。三仁殊于一致兮，夷惠舛而齐声。木偃息以蕃魏兮，申重茧以存荆。纪焚躬以卫上兮，皓颐志而弗倾。侯草木之区别兮，苟能实其必荣。要没世而不朽兮，乃先民之所程。观天网之纮覆兮，实棐谌而相训。谟先圣之大猷兮，亦邻德而助信。虞韶美而仪凤兮，孔忘味于千载。素文信而厎麟兮，汉宾祚于异代。精通灵而感物兮，神动气而入微。养流睇而猿号兮，李虎发而石开。非精诚其焉通兮，苟无实其孰信？操末技犹必然兮，矧耽躬于道真。登孔昊而上下兮，纬群龙之所经。朝贞观而夕化兮，犹諠己而遗形。若胤彭而偕老兮，诉来哲而通情。<br>
乱曰：天造草昧，立性命兮。复心弘道，惟圣贤兮。浑元运物，流不处兮。保身遗名，民之表兮。舍生取谊，以道用兮。忧伤夭物，忝莫痛兮。皓尔太素，曷渝色兮。尚越其几，沦神域兮。<br>
<font color=#333333 size=5em> 175.答秦嘉诗 </font><br>
<font color=#FF0033> 两汉：徐淑 </font><br>
妾身兮不令，婴疾兮来归。<br>
沉滞兮家门，历时兮不差。<br>
旷废兮侍觐，情敬兮有违。<br>
君今兮奉命，远适兮京师。<br>
悠悠兮离别，无因兮叙怀。<br>
瞻望兮踊跃，伫立兮徘徊。<br>
思君兮感结，梦想兮容辉。<br>
君发兮引迈，去我兮日乖。<br>
恨无兮羽翼，高飞兮相追。<br>
长吟兮永叹，泪下兮沾衣。<br>
<font color=#333333 size=5em> 176.别诗三首·其一 </font><br>
<font color=#FF0033> 两汉：佚名 </font><br>
有鸟西南飞，熠熠似苍鹰。<br>
朝发天北隅，暮闻日南陵。<br>
欲寄一言去，托之笺彩缯。<br>
因风附轻翼，以遗心蕴蒸。<br>
鸟辞路悠长，羽翼不能胜。<br>
意欲从鸟逝，驽马不可乘。<br>
<font color=#333333 size=5em> 177.酒箴 </font><br>
<font color=#FF0033> 两汉：扬雄 </font><br>
子犹瓶矣。观瓶之居，居井之眉。处高临深，动而近危。酒醪不入口，臧水满怀。不得左右，牵于纆徽。一旦叀礙，为瓽所轠。身提黄泉，骨肉为泥。自用如此，不如鸱夷。<br>
鸱夷滑稽，腹大如壶。尽日盛酒，人复借酤。常为国器，讬于属车。出入两宫，经营公家。由是言之，酒何过乎？<br>
<font color=#333333 size=5em> 178.东京赋 </font><br>
<font color=#FF0033> 两汉：张衡 </font><br>
安处先生于是似不能言，怃然有间，乃莞尔而笑曰：“若客所谓，末学肤受，贵耳而贱目者也！苟有胸而无心，不能节之以礼，宜其陋今而荣古矣！由余以西戎孤臣，而悝缪公于宫室，如之何其以温故知新，研覈是非，近于此惑？”<br>
“周姬之末，不能厥政，政用多僻。始于宫邻，卒于金虎。嬴氏搏翼，择肉西邑。是时也，七雄并争，竞相高以奢丽。楚筑章华于前，赵建丛台于后。秦政利觜长距，终得擅场，思专其侈，以莫己若。乃构阿房，起甘泉，结云阁，冠南山。征税尽，人力殚。然后收以太半之赋，威以参夷之刑。其遇民也，若薙氏之芟草，既蕴崇之，又行火焉！惵惵黔首，岂徒跼高天，蹐厚地而已哉？乃救死于其颈！敺以就役，唯力是视，百姓弗能忍，是用息肩于大汉而欣戴高祖。”<br>
“高祖膺籙受图，顺天行诛，杖朱旗而建大号。所推必亡，所存必固。扫项军于垓下，绁子婴于轵涂。因秦宫室，据其府库。作洛之制，我则未暇。是以西匠营宫，目翫阿房。规摹逾溢，不度不臧。损之又损之，然尚过于周堂。观者狭而谓之陋，帝已讥其泰而弗康。”<br>
“且高既受命建家，造我区夏矣。文又躬自菲薄，治致升平之德。武有大启土宇，纪禅肃然之功。宣重威以抚和，戎狄呼韩来享。咸用纪宗存主，飨祀不辍，铭勋彝器，历世弥光。今舍纯懿而论爽德，以春秋所讳而为美谈，宜无嫌于往初，故蔽善而扬恶，祗吾子之不知言也。必以肆奢为贤，则是黄帝合宫，有虞总期，固不如夏癸之瑶台，殷辛之琼室也。汤武谁革而用师哉？盍亦览东京之事以自寤乎？”<br>
“且天子有道，守在海外。守位以仁，不恃隘害。苟民志之不谅，何云岩险与襟带？秦负阻于二关，卒开项而受沛。彼偏据而规小，岂如宅中而图大。”<br>
“昔先王之经邑也，掩观九隩，靡地不营。土圭测景，不缩不盈。总风雨之所交，然后以建王城。审曲面势，泝洛背河，左伊右瀍。西阻九阿，东门于旋。盟津达其后，太谷通其前。回行道乎伊阙，邪径捷乎轘辕。大室作镇，揭以熊耳。底柱辍流，镡以大岯。温液汤泉，黑丹石缁。王鲔岫居，能鳖三趾。宓妃攸馆，神用挺纪。龙图授羲，龟书畀姒。召伯相宅，卜惟洛食。周公初基，其绳则直。苌弘魏舒，是廓是极。经途九轨，城隅九雉。度堂以筵，度室以几。京邑翼翼，四方所视。汉初弗之宅，故宗绪中圮。”<br>
“巨猾间衅，窃弄神器。历载三六，偷安天位。于时蒸民，罔敢或贰。其取威也重矣！我世祖忿之，乃龙飞白水，凤翔参墟。授钺四七，共工是除。欃枪旬始，群凶靡馀。区宇乂宁，思和求中。睿哲玄览，都兹洛宫。曰止曰时，昭明有融。既光厥武，仁洽道丰。登岱勒封，与黄比崇。”<br>
“逮至显宗，六合殷昌。乃新崇德，遂作德阳。启南端之特闱，立应门之将将。昭仁惠于崇贤，抗义声于金商。飞云龙于春路，屯神虎于秋方。建象魏之两观，旌六典之旧章。其内则含德章台，天禄宣明。温饬迎春，寿安永宁。飞阁神行，莫我能形。濯龙芳林，九谷八溪。芙蓉覆水，秋兰被涯渚戏跃鱼，渊游龟蠵永安离宫，脩竹冬青。阴池幽流，玄泉洌清。鹎鶋秋栖，鹘鵃春鸣。鴡鸠丽黄，关关嘤嘤。于南则前殿灵台，龢驩安福。謻门曲榭，邪阻城洫。奇树珍果，钩盾所职。西登少华，亭候修敕。九龙之内，寔曰嘉德。西南其户，匪凋匪刻。我后好约，乃宴斯息。于东则洪池清蘌，渌水澹澹。内阜川禽，外丰葭菼。献鳖蜃与龟鱼，供蜗蠯与菱芡。其西则有平乐都场，示远之观。龙雀蟠蜿，天马半汉。瑰异谲诡，灿烂炳焕。奢未及侈，俭而不陋。规遵王度，动中得趣。”<br>
“于是观礼，礼举仪具。经始勿亟，成之不日。犹谓为之者劳，居之者逸。慕唐虞之茅茨，思夏后之卑室。乃营三宫，布教颁常。复庙重屋，八达九房。规天矩地，授时顺乡。造舟清池，惟水泱泱左制辟雍，右立灵台。因进距衰，表贤简能。冯相观祲，祈禠禳灾。”<br>
“于是孟春元日，群后旁戾。百僚师师，于斯胥洎。藩国奉聘，要荒来质。具惟帝臣，献琛执贽。当觐乎殿下者，盖数万以二。尔乃九宾重，胪人列。崇牙张，镛鼓设。郎将司阶，虎戟交铩龙辂充庭，云旗拂霓。夏正三朝，庭燎晢晢。撞洪锺，伐灵鼓，旁震八鄙，軯磕隐訇若疾霆转雷而激迅风也。”<br>
“是时称警跸已下凋辇于东厢。冠通天，佩玉玺，纡皇组，要干将。负斧扆，次席纷纯，左右玉几而南面以听矣。然后百辟乃入，司仪辨等，尊卑以班，璧羔皮帛之贽既奠，天子乃以三揖之礼礼之。穆穆焉，皇皇焉，济济焉，将将焉，信天下之壮观也。乃羡公侯卿士，登自东除，访万机，询朝政，勤恤民隐，而除其眚。人或不得其所，若己纳之于隍。荷天下之重任，匪怠皇以宁静。发京仓，散禁财。赉皇寮，逮舆台。命膳夫以大飨，饔饩浃乎家陪。春醴惟醇，燔炙芬芬。君臣欢康，具醉熏熏。千品万官，已事而踆勤屡省，懋乾乾。清风协于玄德，淳化通于自然。宪先灵而齐轨，必三思以顾愆。招有道于侧陋，开敢谏之直言。聘丘园之耿絜，旅束帛之戋戋。上下通情，式宴且盘。”<br>
“及将祀天郊，报地功，祈福乎上玄，思所以为虔。肃肃之仪尽，穆穆之礼殚。然后以献精诚，奉禋祀，曰：'允矣，天子者也。’乃整法服，正冕带。珩紞紘綖，玉笄綦会。火龙黼黻，藻繂鞶厉。结飞云之袷辂，树翠羽之高盖。建辰旒之太常，纷焱悠以容裔。六玄虬之弈弈，齐腾骧而沛艾。龙輈华轙，金鋄镂鍚。方釳左纛，钩膺玉瓖銮声哕哕，和铃鉠鉠重轮贰辖，疏毂飞軨羽盖威蕤，葩瑵曲茎。顺时服而设副，咸龙旂而繁缨。立戈迤戛，农舆辂木。属车九九，乘轩并毂。旷弩重旃，朱旄青屋。奉引既毕，先辂乃发。鸾旗皮轩，通帛綪旆。云罕九斿，闟戟轇輵髶髦被绣，虎夫戴鶡。驸承华之蒲梢，飞流苏之骚杀。总轻武于后陈，奏严鼓之嘈囐，戎士介而扬挥，戴金钲而建黄钺。清道桉列，天行星陈。肃肃习习，隐隐辚辚。殿未出乎城阙，旆已反乎郊畛盛夏后之致美，爰敬恭于明神。”<br>
“尔乃孤竹之管，云和之瑟。雷鼓鼘鼘，六变既毕。冠华秉翟，列舞八佾。元祀惟称，群望咸秩。颺槱燎之炎炀，致高烟乎太一。神歆馨而顾德，祚灵主以元吉。然后宗上帝于明堂，推光武以作配。辩方位而正则，五精帅而来摧尊赤氏之朱光，四灵懋而允怀。于是春秋改节，四时迭代。蒸蒸之心，感物曾思。躬追养于庙祧，奉蒸尝与禴祠。物牲辩省，设其楅衡。毛炰豚胉，亦有和羹。涤濯静嘉，礼仪孔明。万舞奕奕，锺鼓喤喤。灵祖皇考，来顾来飨神具醉止，降福穰穰。”<br>
“及至农祥晨正，土膏脉起。乘銮辂而驾苍龙，介驭间以剡耜。躬三推于天田，修帝籍之千亩。供禘郊之粢盛，必致思乎勤己。兆民劝于疆埸，感懋力以耘耔春日载阳，合射辟雍。设业设虡，宫悬金镛。鼖鼓路浅，树羽幢幢。于是备物，物有其容。伯夷起而相仪，后夔坐而为工。张大侯，制五正。设三乏，厞司旌。并夹既设，储乎广庭。于是皇舆夙驾，?于东阶，以须消启明。扫朝霞，登天光于扶桑。天子乃抚玉辂，时乘六龙。发鲸鱼，铿华锺。大丙弭节，风后陪乘。摄提运衡，徐至于射宫。礼事展，乐物具。王夏阕，驺虞奏。决拾既次，雕弓斯彀达馀萌于暮春，昭诚心以远喻。进明德而崇业，涤饕餮之贪欲。仁风衍而外流，谊方激而遐骛。日月会于龙狵，恤民事之劳疚。因休力以息勤，致欢忻于春酒。执銮刀以袒割，奉觞豆于国叟。降至尊以训恭，送迎拜乎三寿。敬慎威仪，示民不偷我有嘉宾，其乐愉愉。声教布濩，盈溢天区。”<br>
“文德既昭，武节是宣。三农之隙，曜威中原。岁惟仲冬，大阅西园。虞人掌焉，先期戒事。悉率百禽，鸠诸灵囿。兽之所同，是谓告备。乃御小戎，抚轻轩。中畋四牡，既佶且闲。戈矛若林，牙旗缤纷。迄上林，结徒营。次和树表，司铎授钲。坐作进退，节以军声。三令五申，示戮斩牲。陈师鞠旅，教达禁成。火列具举，武士星敷。鹅鹳鱼丽，箕张翼舒。轨尘掩迒，匪疾匪徐。驭不诡遇，射不翦毛。升献六禽，时膳四膏。马足未极，舆徒不劳。成礼三殴，解罘放麟。不穷乐以训俭，不殚物以昭仁。慕天乙之弛罟，因教祝以怀民。仪姬伯之渭阳，失熊罴而获人。泽浸昆虫，威振八寓。好乐无荒，允文允武。薄狩于敖，既璅璅焉。岐阳之蒐，又何足数。”<br>
“尔乃卒岁大傩，殴除群厉。方相秉钺，巫觋操茢侲子万童，丹首玄制。桃弧棘矢，所发无臬。飞砾雨散，刚瘅必毙。煌火驰而星流，逐赤疫于四裔。然后凌天池，绝飞梁。捎魑魅，斮獝狂。斩蜲蛇，脑方良。囚耕父于清泠，溺女魃于神潢残夔魖与罔像，殪野仲而歼游光。八灵为之震慴，况鬾蛊与毕方。度朔作梗，守以郁垒。神荼副焉，对操索苇。目察区陬，司执遗鬼。京室密清，罔有不韪。”<br>
“于是阴阳交和，庶物时育。卜征考祥，终然允淑。乘舆巡乎岱岳，劝稼穑于原陆。同衡律而壹轨量，齐急舒于寒燠省幽明以黜陟，乃反旆而回复。望先帝之旧墟，慨长思而怀古！俟阊风而西遐，致恭祀乎高祖。既春游以发生，启诸蛰于潜户。度秋豫以收成，观丰年之多稌嘉田畯之匪懈，行致赉于九扈。左瞰暘谷，右睨玄圃。眇天末以远期，规万世而大摹且归来以释劳，膺多福以安悆总集瑞命，备致嘉祥。圉林氏之驺虞，扰泽马与腾黄。鸣女床之鸾鸟，舞丹穴之凤皇。植华平于春圃，丰朱草于中唐。惠风广被，泽洎幽荒。北燮丁令，南谐越裳。西包大秦，东过乐浪重舌之人九译，佥稽首而来王。”<br>
“是以论其迁邑易京，则同规乎殷盘。改奢即俭，则合美乎斯干。登封降禅，则齐德乎黄轩。为无为，事无事，永有民以孔安。遵节俭，尚素朴。思仲尼之克己，履老氏之常足。将使心不乱其所在，目不见其可欲。贱犀象，简珠玉。藏金于山，扺璧于谷。翡翠不裂，玳瑁不蔟所贵惟贤，所宝惟谷。民去末而反本，咸怀忠而抱悫于斯之时，海内同悦，曰：'吁！汉帝之德，侯其褘而！’盖蓂荚为难莳也，故旷世而不觌。惟我后能殖之，以至和平，方将数诸朝阶。然则道胡不怀，化胡不柔？声与风翔，泽从云游。万物我赖，亦又何求？德寓天覆，辉烈火烛。狭三王之趢趗，轶五帝之长驱。踵二皇之遐武，谁谓驾迟而不能属？东京之懿未罄，值余有犬马之疾，不能究其精详。故粗为宾言其梗概如此。”<br>
“若乃流遁忘反，放心不觉，乐而无节，后离其戚，一言几于丧国，我未之学也。且夫挈缾之智，守不假器。况纂帝业，而轻天位。瞻仰二祖，厥庸孔肆。常翘翘以危惧，若乘奔而无辔。白龙鱼服，见困豫且虽万乘之无惧，犹憷惕于一夫。终日不离其辎重，独微行其焉如？夫君人者，黈纩塞耳，车中不内顾。佩以制容，銮以节涂。行不变玉，驾不乱步。却走马以粪车，何惜騕褭与飞兔。方其用财取物，常畏生类之殄也。赋政任役，常畏人力之尽也。取之以道，用之以时。山无槎辞，畋不麇胎。草木蕃庑，鸟兽阜滋。民忘其劳，乐输其财。百姓同于饶衍，上下共其雍熙。洪恩素蓄，民心固结。执谊顾主，夫怀贞节。忿奸慝之干命，怨皇统之见替玄谋设而阴行，合二九而成谲。登圣皇于天阶，章汉祚之有秩。若此，故王业可乐焉。”<br>
“今公子苟好勦民以媮乐，忘民怨之为仇也；好殚物以穷宠，忽下叛而生忧也。夫水所以载舟，亦所以覆舟。坚冰作于履霜，寻木起于櫱栽。昧旦丕显，后世犹怠。况初制于甚泰，服者焉能改裁故相如壮上林之观，杨雄骋羽猎之辞。虽系以隤墙填堑，乱以收罝解罘卒无补于风规，祇以昭其愆尤。臣济奓以陵君，忘经国之长基。故函谷击柝于东，西朝颠覆而莫持。凡人心是所学，体安所习。鲍肆不知其怄，翫其所以先入。咸池不齐度于鼃咬，而众听或疑。能不惑者，其唯子野乎？”<br>
客既醉于大道，饱于文义。劝德畏戒，喜惧交争。罔然若酲，朝罢夕倦，夺气褫魄之为者，忘其所以为谈，失其所以为夸。良久乃言曰：“鄙哉予乎！习非而遂迷也，幸见指南于吾子。若仆所闻，华而不实；先生之言，信而有徵。鄙夫寡识，而今而后，乃知大汉之德馨，咸在于此。昔常恨三坟五典既泯。仰不睹炎帝帝魁之美，得闻先生之馀论。则大庭氏何以尚兹？走虽不敏，庶斯达矣。”<br>
<font color=#333333 size=5em> 179.古歌 </font><br>
<font color=#FF0033> 两汉：佚名 </font><br>
高田种小麦，终久不成穗。<br>
男儿在他乡，焉得不憔悴。</p>
<h3 id="font-color-333333-size-5em-180-东都赋-font"><font color=#333333 size=5em> 180.东都赋 </font></h3>
<p><font color=#FF0033> 两汉：班固 </font><br>
东都主人喟然而叹曰：“痛乎风俗之移人也。子实秦人，矜夸馆室，保界河山，信识昭、襄而知始皇矣，乌睹大汉之云为乎？夫大汉之开元也，奋布衣以登皇位，由数期而创万代，盖六籍所不能谈，前圣靡得言焉当此之时，功有横而当天，讨有逆而顺民。故娄敬度势而献其说，萧公权宜而拓其制。时岂泰而安之哉，计不得以已也。吾子曾不是睹，顾曜后嗣之末造，不亦暗乎？今将语子以建武之治，永平之事，监于太清，以变子之惑志。往者王莽作逆，汉祚中缺，天人致诛，六合相灭。于时之乱，生人几亡，鬼神泯绝，壑无完柩，郛罔遗室。原野厌人之肉，川谷流人之血，秦、项之灾，犹不克半，书契以来，未之或纪。故下人号而上诉，上帝怀而降监，乃致命乎圣皇。于是圣皇乃握乾符，阐坤珍，披皇图，稽帝文，赫然发愤，应若兴云，霆击昆阳，凭怒雷震。遂超大河，跨北岳，立号高邑，建都河、洛。绍百王之荒屯，因造化之荡涤，体元立制，继天而作。系唐统，接汉绪，茂育群生，恢复疆宇，勋兼乎在昔，事勤乎三五。岂特方轨并迹，纷纷后辟，治近古之所务，蹈一圣之险易云尔哉。且夫建武之元，天地革命，四海之内，更造夫妇，肇有父子，君臣初建，人伦实始，斯乃伏牺氏之所以基皇德也。分州土，立市朝，作盘舆，造器械，斯乃轩辕氏之所以开帝功也。龚行天罚，应天顺人，斯乃汤、武之所以昭王业也。迁都改邑，有殷宗中兴之则焉。即土之中，有周成隆平之制焉。不阶尺土一人之柄，同符乎高祖。克己复礼，以奉终始，允恭乎孝文。宪章稽古，封岱勒成，仪炳乎世宗。<br>
案《六经》而校德，眇古昔而论功，仁圣之事既该，而帝王之道备矣。至于永平之际，重熙而累洽，盛三雍之上仪，修衮龙之法服，铺鸿藻，信景铄，扬世庙，正雅乐。人神之和允洽，群臣之序既肃。乃动大辂，遵皇衢，省方巡狩，穷览万国之有无，考声教之所被，散皇明以烛幽。然后增周旧，修洛邑，扇巍巍，显翼翼。光汉京于诸夏，总八方而为之极。是以皇城之内，宫室光明，阙庭神丽，奢不可逾，俭不能侈。外则因原野以作苑，填流泉而为沼，发 苹藻以潜鱼，丰圃草以毓兽，制同乎梁邹，谊合乎灵囿。若乃顺时节而搜狩，简车徒以讲武，则必临之以《王制》，考之以《风》《雅》，历《驺虞》，览《驷铁》，嘉《车攻》，采《吉日》，礼官整仪，乘舆乃出。于是发鲸鱼，铿华钟，登玉辂，乘时龙，凤盖棽丽，和銮玲珑，天官景从，寝威盛容。山灵护野，属御方神，雨师泛洒，风伯清尘，千乘雷起，万骑纷纭，元戎竟野，戈铤彗云，羽旄扫霓，旌旗拂天。焱焱炎炎，扬光飞文，吐焰生风，欱野喷山，日月为之夺明，丘陵为之摇震。遂集乎中囿，陈师案屯，骈部曲，列校队，勒三军，誓将帅。然后举烽伐鼓，申令三驱， 輶车霆激，骁骑电骛，由基发射范氏施御，弦不睼禽，辔不诡遇，飞者未及翔，走者未及去。指顾倏忽，获车已实，乐不极盘，杀不尽物，马踠余足，士怒未渫，先驱复路，属车案节。于是荐三牺，效五牲，礼神祇，怀百灵，觐明堂，临辟雍，扬缉熙，宣皇风，登灵台，考休徵。俯仰乎乾坤，参象乎圣躬，目中夏而布德，瞰四裔而抗棱。西荡河源，东澹海漘，北动幽崖，南趯朱垠。殊方别区，界绝而不邻。自孝武之所不征，孝宣之所未臣，莫不陆讋水栗，奔走而来宾。遂绥哀牢，开永昌，春王三朝，会同汉京。是日也，天子受四海之图籍，膺万国之贡珍，内抚诸夏，外绥百蛮。尔乃盛礼兴乐，供帐置乎云龙之庭，陈百寮而赞群后，究皇仪而展帝容。于是庭实千品，旨酒万钟，列金罍，班玉觞，嘉珍御，太牢飨。尔乃食举《雍》彻，太师奏乐，陈金石，布丝竹，钟鼓铿鍧，管弦烨煜。抗五声，极六律，歌九功，舞八佾，《韶》《武》备，泰古华。四夷间奏，德广所及，僸佅兜离，罔不具集。万乐备，百礼暨，皇欢浃，群臣醉，降烟熅，调元气，然后撞钟告罢，百寮遂退。于是圣上亲万方之欢娱，又沐浴于膏泽，惧其侈心之将萌，而怠于东作也，乃申旧间，下明诏，命有司，班宪度，昭节俭，示太素。去后宫之丽饰，损乘舆之服御，抑工商之淫业，兴农桑之盛务。遂令海内弃末而反本，背伪而归真，女修织纴，男务耕耘，器用陶匏，服尚素玄，耻纤靡而不服，贱奇丽而弗珍，捐金于山，沈珠于渊。于是百姓涤瑕荡秽而镜至清，形神寂漠，耳目弗营，嗜欲之源灭，廉耻之心生，莫不优游而自得，玉润而金声。是以四海之内，学校如林，庠序盈门，献酬交错，俎豆莘莘，下舞上歌，蹈德咏仁。登降饪宴之礼既毕，因相与嗟叹玄德，谠言弘说，咸含和而吐气，颂曰：“盛哉乎斯世！”今论者但知诵虞、夏之《书》，咏殷、周之《诗》，讲羲、文之《易》，论孔氏之《春秋》，罕能精古今之清浊，究汉德之所由。唯子颇识旧典，又徒驰骋乎末流。温故知新已难，而知德者鲜矣。且夫僻界西戎，险阻四塞，修其防御，孰与处乎土中，平夷洞达，万方辐凑？秦岭、九崚，泾、渭之川，曷若四渎、五岳，带河溯洛，图书之渊？建章、甘泉，馆御列仙，孰与灵台、明堂，统和天人？太液、昆明，鸟兽之囿，曷若辟雍海流，道德之富？游侠逾侈，犯义侵礼，孰与同履法度，翼翼济济也？子徒习秦阿房之造天，而不知京洛之有制也。识函谷之可关，而不知王者之无外也。主人之辞未终，西都宾矍然失容，逡巡降阶，揲然意下，捧手欲辞。”主人曰：“复位，今将授予以五篇之诗。”宾既卒业，乃称曰：“美哉乎斯诗！义正乎扬雄，事实乎相如，匪唯主人之好学，盖乃遭遇乎斯时也。小子狂简，不知所裁，既闻正道，请终身而诵之。”<br>
<font color=#333333 size=5em> 181.东征赋 </font><br>
<font color=#FF0033> 两汉：班昭 </font><br>
惟永初之有七兮，余随子乎东征。时孟春之吉日兮，撰良辰而将行。乃举趾而升舆兮，夕予宿乎偃师。遂去故而就新兮，志怆悢而怀悲！<br>
明发曙而不寐兮，心迟迟而有违。酌鞰酒以弛念兮，喟抑情而自非。谅不登樔而椓蠡兮，得不陈力而相追。且从众而就列兮，听天命之所归。遵通衢之大道兮，求捷径欲从谁？乃遂往而徂逝兮，聊游目而遨魂！<br>
历七邑而观览兮，遭巩县之多艰。望河洛之交流兮，看成皋之旋门。既免脱于峻崄兮，历荥阳而过卷。食原武之息足，宿阳武之桑间。涉封丘而践路兮，慕京师而窃叹！小人性之怀土兮，自书传而有焉。<br>
遂进道而少前兮，得平丘之北边。入匡郭而追远兮，念夫子之厄勤。彼衰乱之无道兮，乃困畏乎圣人。怅容与而久驻兮，忘日夕而将昏。到长垣之境界，察农野之居民。睹蒲城之丘墟兮，生荆棘之榛榛。惕觉寤而顾问兮，想子路之威神。卫人嘉其勇义兮，讫于今而称云。蘧氏在城之东南兮，民亦尚其丘坟。唯令德为不朽兮，身既没而名存。<br>
惟经典之所美兮，贵道德与仁贤。吴札称多君子兮，其言信而有徵。后衰微而遭患兮，遂陵迟而不兴。知性命之在天，由力行而近仁。勉仰高而蹈景兮，尽忠恕而与人。好正直而不回兮，精诚通于明神。庶灵祇之鉴照兮，佑贞良而辅信。<br>
乱曰：君子之思，必成文兮。盍各言志，慕古人兮。先君行止，则有作兮。虽其不敏，敢不法兮。贵贱贫富，不可求兮。正身履道，以俟时兮。修短之运，愚智同兮。靖恭委命，唯吉凶兮。敬慎无怠，思嗛约兮。清静少欲，师公绰兮。<br>
<font color=#333333 size=5em> 182.外戚世家序 </font><br>
<font color=#FF0033> 两汉：司马迁 </font><br>
自古受命帝王及继体守文之君，非独内德茂也，盖亦有外戚之助焉。夏之兴也以涂山，而桀之放也以末喜。殷之兴也以有娀，纣之杀也嬖妲己。周之兴也以姜原及大任，而幽王之禽也淫于褒姒。故《易》基《乾》《坤》，《诗》始《关雎》，《书》美釐降，《春秋》讥不亲迎。夫妇之际，人道之大伦也。礼之用，唯婚姻为兢兢。夫乐调而四时和，阴阳之变，万物之统也。可不慎与？人能弘道，无如命何。甚哉，妃匹之爱，君不能得之于臣，父不能得之于子，况卑不乎！即欢合矣，或不能成子姓；能成子姓矣，或不能要终：岂非命也哉？孔子罕称命，盖难言之也。非通幽明，恶能识乎性命哉？<br>
<font color=#333333 size=5em> 183.报孙会宗书 </font><br>
<font color=#FF0033> 两汉：杨恽 </font><br>
恽材朽行秽，文质无所底，幸赖先人余业，得备宿卫。遭遇时变，以获爵位。终非其任，卒与祸会。足下哀其愚，蒙赐书教督以所不及，殷勤甚厚。然窃恨足下不深推其终始，而猥随俗之毁誉也。言鄙陋之愚心，若逆指而文过；默而息乎，恐违孔氏各言尔志之义。故敢略陈其愚，惟君子察焉。<br>
恽家方隆盛时，乘朱轮者十人，位在列卿，爵为通侯，总领从官，与闻政事。曾不能以此时有所建明，以宣德化，又不能与群僚同心并力，陪辅朝庭之遗忘，已负窃位素餐之责久矣。怀禄贪势，不能自退，遂遭变故，横被口语，身幽北阙，妻子满狱。当此之时，自以夷灭不足以塞责，岂意得全首领，复奉先人之丘墓乎？伏惟圣主之恩不可胜量。君子游道，乐以忘忧；小人全躯，说以忘罪。窃自念过已大矣，行已亏矣，长为农夫以末世矣。是故身率妻子，戮力耕桑，灌园治产，以给公上，不意当复用此为讥议也。<br>
夫人情所不能止者，圣人弗禁。故君父至尊亲，送其终也，有时而既。臣之得罪，已三年矣。田家作苦。岁时伏腊，烹羊炰羔，斗酒自劳。家本秦也，能为秦声。妇赵女也，雅善鼓瑟。奴婢歌者数人，酒后耳热，仰天抚缶而呼乌乌。其诗曰：“田彼南山，芜秽不治。种一顷豆，落而为萁。人生行乐耳，须富贵何时！”是日也，奋袖低昂，顿足起舞；诚滛荒无度，不知其不可也。恽幸有余禄，方籴贱贩贵，逐什一之利。此贾竖之事，污辱之处，恽亲行之。下流之人，众毁所归，不寒而栗。虽雅知恽者，犹随风而靡，尚何称誉之有？董生不云乎：“明明求仁义，常恐不能化民者，卿大夫之意也。明明求财利，常恐困乏者，庶人之事也。”故道不同，不相为谋，今子尚安得以卿大夫之制而责仆哉！<br>
夫西河魏土，文侯所兴，有段干木、田子方之遗风，漂然皆有节概，知去就之分。顷者足下离旧土，临安定，安定山谷之间，昆戎旧壤，子弟贪鄙，岂习俗之移人哉？于今乃睹子之志矣！方当盛汉之隆，愿勉旃，毋多谈。<br>
<font color=#333333 size=5em> 184.尚德缓刑书 </font><br>
<font color=#FF0033> 两汉：路温舒 </font><br>
汉昭帝逝世，昌邑王刘贺被废黜，汉宣帝刘询刚刚登上皇位。路温舒呈上奏书，奏书说：<br>
昭帝崩，昌邑王贺废，宣帝初即位，路温舒上书，言宜尚德缓刑。其辞曰：<br>
“臣闻齐有无知之祸，而桓公以兴；晋有骊姬之难，而文公用伯。近世赵王不终，诸吕作乱，而孝文为太宗。由是观之，祸乱之作，将以开圣人也。故桓、文扶微兴坏，尊文、武之业，<br>
泽加百姓，功润诸侯，虽不及三王，天下归仁焉。文帝永思至德，以承天心，崇仁义，省刑罚，通关梁，一远近，敬贤如大宾，爱民如赤子，内恕情之所安而施之于海内，是以囹圄空虚，天下太平。夫继变化之后，必有异旧之恩，此贤圣所以昭天命也。“往者，昭帝即世而无嗣，大臣忧戚，焦心合谋，皆以昌邑尊亲，援而立之。然天不授命，淫乱其心，遂以自亡。深察祸变之故，乃皇天之所以开至圣也。故大将军受命武帝，股肱汉国，披肝胆，决大计，黜亡义，立有德，辅天而行，然后宗庙以安，天下咸宁。臣闻《春秋》正即位，大一统而慎始也。陛下初登至尊，与天合符，宜改前世之失，正始受命之统，涤烦文，除民疾，存亡继绝，以应天意。<br>
“臣闻秦有十失，其一尚存，治狱之吏是也。秦之时，羞文学，好武勇，贱仁义之士，贵治狱之吏，正言者谓之诽谤，遏过者谓之妖言，故盛服先王不用于世⒅，忠良切言皆郁于胸，誉谀之声日满于耳，虚美熏心，实祸蔽塞，此乃秦之所以亡天下也。方今天下，赖陛下恩厚，亡金革之危、饥寒之患，父子夫妻戮力安家，然太平未洽者，狱乱之也。夫狱者，天下之大命也，死者不可复生，绝者不可复属。《书》曰：“与其杀不辜，宁失不经。”今治狱吏则不然，上下相驱，以刻为明，深者获公名，平者多后患。故治狱之吏，皆欲人死，非憎人也，自安之道在人之死。是以死人之血流离于市，被刑之徒比肩而立，大辟之计岁以万数。此仁圣之所以伤也。太平之未洽，凡以此也。夫人情安则乐生，痛则思死，棰楚之下，何求而不得？做囚人不胜痛，则饰词以视之，吏治者利其然，则指道以明之，上奏畏却，则锻练而周内之；盖奏当之成，虽咎繇听之，犹以为死有余辜。何则？成练者众，文致之罪明也。是以狱吏专为深刻，残贼而亡极，媮为一切，不顾国患，此世之大贼也。故俗语曰：“画地为狱议不入；刻木为吏期不对。”此皆疾吏之风，悲痛之辞也。故天下之患，莫深于狱；败法乱正，离亲塞道，莫甚乎治狱之吏，此所谓一尚存者也。”<br>
“臣闻乌鸢之卵不毁，而后凤凰集；诽谤之罪不诛，而后良言进。故古人有言：“山薮臧疾，川泽纳污，瑾瑜匿恶，国君含诟。”唯陛下除诽谤以招切言，开天下之口，广箴谏之路，扫亡秦之失，尊文武之德，省法制，宽刑罚，以废治狱，则太平之风可兴于世，永履和乐，与天亡极，天下幸甚。”<br>
上善其言。<br>
<font color=#333333 size=5em> 185.与刘伯宗绝交诗 </font><br>
<font color=#FF0033> 两汉：朱穆 </font><br>
北山有鸱，<br>
不洁其翼。<br>
飞不正向，<br>
寝不定息。<br>
饥则木览，<br>
饱则泥伏。<br>
饕餮贪污，<br>
臭腐是食。<br>
填肠满嗉，<br>
嗜欲无极。<br>
长鸣呼凤，<br>
谓凤无德。<br>
凤之所趋，<br>
与子异域。<br>
永从此诀，<br>
各自努力。<br>
<font color=#333333 size=5em> 186.同声歌 </font><br>
<font color=#FF0033> 两汉：张衡 </font><br>
邂逅承际会，得充君后房。<br>
情好新交接，恐栗若探汤。<br>
不才勉自竭，贱妾职所当。<br>
绸缪主中馈，奉礼助蒸尝。<br>
思为苑蒻席，在下蔽匡床。<br>
愿为罗衾帱，在上卫风霜。<br>
洒扫清枕席，鞮芬以狄香。<br>
重户结金扃，高下华灯光。<br>
衣解巾粉御，列图陈枕张。<br>
素女为我师，仪态盈万方。<br>
众夫希所见，天老教轩皇。<br>
乐莫斯夜乐，没齿焉可忘。<br>
<font color=#333333 size=5em> 187.杂诗二首 </font><br>
<font color=#FF0033> 两汉：孔融 </font><br>
岩岩钟山首，赫赫炎天路。<br>
高明曜云门，远景灼寒素。<br>
昂昂累世士，结根在所固。<br>
吕望老匹夫，苟为因世故。<br>
管仲小囚臣，独能建功祚。<br>
人生有何常，但患年岁暮。<br>
幸托不肖躯，且当猛虎步。<br>
安能苦一身，与世同举厝。<br>
由不慎小节，庸夫笑我度。<br>
吕望尚不希，夷齐何足慕。<br>
远送新行客，岁暮乃来归。<br>
入门望爱子，妻妾向人悲。<br>
闻子不可见，日已潜光辉。<br>
孤坟在西北，常念君来迟。<br>
褰裳上墟丘，但见蒿与薇。<br>
白骨归黄泉，肌体乘尘飞。<br>
生时不识父，死后知我谁。<br>
孤魂游穷暮，飘摇安所依。<br>
人生图嗣息，尔死我念追。<br>
俯仰内伤心，不觉泪沾衣。<br>
人生自有命，但恨生日希。<br>
<font color=#333333 size=5em> 188.别诗四首 </font><br>
<font color=#FF0033> 两汉：佚名 </font><br>
其一<br>
骨肉缘枝叶，结交亦相因。<br>
四海皆兄弟，谁为行路人。<br>
况我连枝树，与子同一身。<br>
昔为鸳和鸯，今为参与辰。<br>
昔者长相近，邈若胡与秦。<br>
惟念当乖离，恩情日以新。<br>
鹿鸣思野草，可以喻嘉宾。<br>
我有一樽酒，欲以赠远人。<br>
愿子留斟酌，叙此平生亲。<br>
其二<br>
黄鹄一远别，千里顾徘徊。<br>
胡马失其群，思心常依依。<br>
何况双飞龙，羽翼临当乖。<br>
幸有弦歌曲，可以喻中怀。<br>
请为游子吟，泠泠一何悲。<br>
丝竹厉清声，慷慨有余哀。<br>
长歌正激烈，中心怆以摧。<br>
欲展清商曲，念子不得归。<br>
俯仰内伤心，泪下不可挥。<br>
愿为双黄鹄，送子俱远飞。<br>
其三<br>
结发为夫妻，恩爱两不疑。<br>
欢娱在今夕，燕婉及良时。<br>
征夫怀往路，起视夜何其。<br>
参辰皆已没，去去从此辞。<br>
行役在战场，相见未有期。<br>
握手一长叹，泪为生别滋。<br>
努力爱春华，莫忘欢乐时。<br>
生当复来归，死当长相思。<br>
其四<br>
烛烛晨明月，馥馥秋兰芳。<br>
芬馨良夜发，随风闻我堂。<br>
征夫怀远路，游子恋故乡。<br>
寒冬十二月，晨起践严霜。<br>
俯观江汉流，仰视浮云翔。<br>
良友远别离，各在天一方。<br>
山海隔中州，相去悠且长。<br>
嘉会难再遇，欢乐殊未央。<br>
愿君崇令德，随时爱景光。<br>
<font color=#333333 size=5em> 189.北征赋 </font><br>
<font color=#FF0033> 两汉：班彪 </font><br>
余遭世之颠覆兮，罹填塞之阨灾。旧室灭以丘墟兮，曾不得乎少留。遂奋袂以北征兮，超绝迹而远游。<br>
朝发轫于长都兮，夕宿瓠谷之玄宫。历云门而反顾，望通天之崇崇。乘陵岗以登降，息郇邠之邑乡。慕公刘之遗德，及行苇之不伤。彼何生之优渥，我独罹此百殃？故时会之变化兮，非天命之靡常。<br>
登赤须之长阪，入义渠之旧城。忿戎王之淫狡，秽宣后之失贞。嘉秦昭之讨贼，赫斯怒以北征。纷吾去此旧都兮，騑迟迟以历兹。<br>
遂舒节以远逝兮，指安定以为期。涉长路之绵绵兮，远纡回以樛流。过泥阳而太息兮，悲祖庙之不修。释余马于彭阳兮，且弭节而自思。日晻晻其将暮兮，睹牛羊之下来。寤旷怨之伤情兮，哀诗人之叹时。<br>
越安定以容与兮，遵长城之漫漫。剧蒙公之疲民兮，为强秦乎筑怨。舍高亥之切忧兮，事蛮狄之辽患。不耀德以绥远，顾厚固而缮藩。首身分而不寤兮，犹数功而辞鱤。何夫子之妄说兮，孰云地脉而生残。<br>
登鄣隧而遥望兮，聊须臾以婆娑。闵獯鬻之猾夏兮，吊尉漖于朝那。从圣文之克让兮，不劳师而币加。惠父兄于南越兮，黜帝号于尉他。降几杖于藩国兮，折吴濞之逆邪。惟太宗之荡荡兮，岂曩秦之所图。<br>
隮高平而周览，望山谷之嵯峨。野萧条以莽荡，迥千里而无家。风猋发以漂遥兮，谷水灌以扬波。飞云雾之杳杳，涉积雪之皑皑。雁邕邕以群翔兮，□鸡鸣以哜哜。<br>
游子悲其故乡，心怆悢以伤怀。抚长剑而慨息，泣涟落而沾衣。揽余涕以于邑兮，哀生民之多故。夫何阴曀之不阳兮，嗟久失其平度。谅时运之所为兮，永伊郁其谁愬？<br>
乱曰：夫子固穷游艺文兮，乐以忘忧惟圣贤兮？达人从事有仪则兮，行止屈申与时息兮？君子履信无不居兮，虽之蛮貊何忧惧兮？</p>
<h3 id="font-color-333333-size-5em-190-霍光传-节选-font"><font color=#333333 size=5em> 190.霍光传(节选) </font></h3>
<p><font color=#FF0033> 两汉：班固 </font><br>
霍光，字子孟，票骑将军去病弟也。父中孺，河东平阳人也，以县吏给事平阳侯家，与侍者卫少儿私通而生去病。中孺吏毕归家，娶妇生光，因绝不相闻。久之，少儿女弟子夫得幸于武帝，立为皇后，去病以皇后姊子贵幸。既壮大，乃自知父为霍中孺，未及求问，会为票骑将军击匈奴，道出河东，河东太守郊迎，负弩矢先驱至平阳传舍，遣吏迎霍中孺。中孺趋入拜谒，将军迎拜，因跪曰：“去病不早自知为大人遗体也。”中孺扶服叩头，曰：“老臣得托命将军，此天力也。”去病大为中孺买田宅奴婢而去。还，复过焉，乃将光西至长安，时年十余岁，任光为郎，稍迁诸曹侍中。去病死后，光为奉车都尉光禄大夫，出则奉车，入侍左右，出入禁闼二十余年，小心谨慎，未尝有过，甚见亲信。 征和二年，卫太子为江充所败，而燕王旦、广陵王胥皆多过失。是时上年老，宠姬钩弋赵倢伃有男，上心欲以为嗣，命大臣辅之。察群臣唯光任大重，可属社稷。上乃使黄门画者画周公负成王朝诸侯以赐光。后元二年春，上游五柞宫，病笃，光涕泣问曰：“如有不讳，谁当嗣者？”上曰：“君未谕前画意邪？立少子，君行周公之事。”上以光为大司马大将军，日磾为车骑将军，及太仆上官桀为左将军，搜粟都尉桑弘羊为御史大，皆拜卧内床下，受遗诏辅少主。明日，武帝崩，太子枭尊号，是为孝昭皇帝。帝年八岁，政事一决于光。遗诏封光为博陆侯。<br>
光为人沉静详审，长才七尺三寸，白皙，疏眉目，美须髯。每出入下殿门，止进有常处，郎仆射窃识视之，不失尺寸，其资性端正如此。初辅幼主，政自己出，天下想闻其风采。殿中尝有怪，一夜群臣相惊，光召尚符玺郎郎不肯授光。光欲夺之，郎按剑曰：“臣头可得，玺不可得也！”光甚谊之。明日，诏增此郎秩二等。众庶莫不多光。<br>
光与左将军桀结婚相亲，光长女为桀子安妻，有女年与帝相配，桀因帝姊鄂邑盖主内安女后宫为倢伃，数月立为皇后。父安为票骑将军，封桑乐侯。光时休沐出，桀辄入代光决事。桀父子既尊盛，而德长公主。公主内行不修，近幸河间丁外人。桀、安欲为外人求封，幸依国家故事以列侯尚公主者，光不许。又为外人求光禄大夫，欲令得召见，又不许。长主大以是怨光。而桀、安数为外人求官爵弗能得，亦惭。自先帝时，桀已为九卿，位在光右。及父子并为将军，有椒房中宫之重，皇后亲安女，光乃其外祖，而顾专制朝事，由是与光争权。<br>
燕王旦自以昭帝兄，常怀怨望。及御史大夫桑弘羊建造酒榷盐铁，为国兴利，伐其功，欲为子弟得官，亦怨恨光。于是盖主、上官桀、安及弘羊皆与燕王旦通谋，诈令人为燕王上书，言光出都肄羽林，道上称跸，太官先置；又引苏武前使匈奴，拘留二十年不降，还乃为典属国，而大将军长史敞亡功为搜粟都尉；又擅调益莫府校尉；光专权自恣，疑有非常，臣旦愿归符玺，入宿卫，察奸臣变。候司光出沐日奏之。桀欲从中下其事，桑弘羊当与诸大臣共执退光。书奏，帝不肯下。<br>
明旦，光闻之，止画室中不入。上问：“大将军安在？”左将军桀对曰：“以燕王告其罪，故不敢入。”有诏召大将军。光入，免冠军顿首谢，上曰：“将军冠。朕知是书诈也，将军亡罪。”光曰：“陛下何以知之？”上曰：“将军之广明，都郎属耳。调校尉以来未能十日，燕王何以得知之？且将军为非，不须校尉。”是时帝年十四，尚书左右皆惊，而上书者果亡，捕之甚急。桀等惧，白上：“小事不足遂。”上不听。<br>
后桀党与有谮光者，上辄怒曰：“大将军忠臣，先帝所属以辅朕身，敢有毁者坐之。”自是桀等不敢复言，乃谋令长公主置酒请光，伏兵格杀之，因废帝，迎立燕王为天子。事发觉，光尽诛桀、安、弘羊、外人宗族。燕王、盖主皆自杀。光威震海内。昭帝既冠，遂委任光，迄十三年，百姓充实，四夷宾服。<br>
元平元年，昭帝崩，亡嗣。武帝六男独有广陵王胥在，群臣议所立，咸持广陵王。王本以行失道，先帝所不用。光内不自安。郎有上书言：“周太王废太伯立王季，文王舍伯邑考立武王，唯在所宜，虽废长立少可也。广陵王不可以承宗庙。”言合光意。光以其书视丞相敞等，擢郎为九江太守，即日承皇太后诏，遣行大鸿胪事少府乐成、宗正德、光禄大夫吉、中郎将利汉迎昌邑王贺。<br>
贺者，武帝孙，昌邑哀王子也。既至，即位，行淫乱。光忧懑，独以问所亲故吏大司农田延年。延年曰：“将军为国柱石，审此人不可，何不建白太后，更选贤而立之？”光曰：“今欲如是，于古尝有此否？”延年曰：“伊尹相殷，废太甲以安宗庙，后世称其忠。将军若能行此，亦汉之伊尹也。”光乃引延年给事中，阴与车骑将军张安世图计，遂召丞相、御史、将军、列侯、中二千石、大夫、博士会议未央宫。光曰：“昌邑王行昏乱，恐危社稷，如何？”群臣皆惊鄂失色，莫敢发言，但唯唯而已。田延年前，离席按剑，曰：“先帝属将军以幼孤，寄将军以天下，以将军忠贤能安刘氏也。今群下鼎沸，社稷将倾，且汉之传谥常为孝者，以长有天下，令宗庙血食也。如令汉家绝祀，将军虽死，何面目见先帝于地下乎？今日之议，不得旋踵。群臣后应者，臣请剑斩之。”光谢曰：“九卿责光是也。天下匈匈不安，光当受难。”于是议者皆叩头，曰：“万姓之命在于将军，唯大将军令。”<br>
光即与群臣俱见白太后，具陈昌邑王不可以承宗庙状。皇太后乃车驾幸未央承明殿，诏诸禁门毋内昌邑群臣。王入朝太后还，乘辇欲归温室，中黄门宦者各持门扇，王入，门闭，昌邑群臣不得入。王曰：“何为？”大将军跪曰：“有皇太后诏，毋内昌邑群臣。”王曰：“徐之，何乃惊人如是！”光使尽驱出昌邑群臣，置金马门外。车骑将军安世将羽林骑收缚二百余人，皆送廷尉诏狱。令故昭帝侍中中臣侍守王。光敕左右：“谨宿卫，卒有物故自裁，令我负天下，有杀主名。”王尚未自知当废，谓左右：“我故群臣从官安得罪，而大将军尽系之乎？”顷之，有太后诏召王。王闻召，意恐，乃曰：“我安得罪而召我哉！”太后被珠襦，盛服坐武帐中，侍御数百人皆持兵，期门武士陛戟，陈列殿下。群臣以次上殿，召昌邑王伏前听诏。光与群臣连名奏王，……荒淫迷惑，失帝王礼谊，乱汉制度，……当废。……皇太后诏曰：“可。”光令王起拜受诏，王曰：“闻天子有争臣七人，虽无道不失天下。”光曰：“皇太后诏废，安得天子！”乃即持其手，解脱其玺组，奉上太后，扶王下殿，出金马门，群臣随送。王西面拜，曰：“愚戆不任汉事。”起就乘舆副车。大将军光送至昌邑邸，光谢曰：“王行自绝于天，臣等驽怯，不能杀身报德。臣宁负王，不敢负社稷。愿王自爱，臣长不复见左右。”光涕泣而去。群臣奏言：“古者废放之人屏于远方，不及以政，请徙王贺汉中房陵县。”太后诏归贺昌邑，赐汤沐邑二千户。昌邑群臣坐亡辅导之谊，陷王于恶，光悉诛杀二百余人。出死，号呼市中曰：“当断不断，反受其乱。”<br>
光坐庭中，会丞相以下议定所立。广陵王已前不用，及燕刺王反诛，其子不在议中。近亲唯有卫太子孙号皇曾孙在民间，咸称述焉。光遂与丞相敞等上奏曰：“《礼》曰：'人道亲亲故尊祖，尊祖故敬宗。’大宗亡嗣，择支子孙贤者为嗣。孝武皇帝曾孙病已，武帝时有诏掖庭养视，至今年十八，师受《诗》、《论语》、《孝经》，躬行节俭，慈仁爱人，可以嗣孝昭皇帝后，奉承祖宗庙，子万姓。臣昧死以闻。”皇太后诏曰：“可。”光遣宗正刘德至曾孙家尚冠里，洗沐赐御衣，太仆以軨车迎曾孙就斋宗正府，入未央宫见皇太后，封为阳武侯。而光奉上皇帝玺绶，谒于高庙，是为孝宣皇帝。<br>
明年，下诏曰：“夫褒有德，赏元功，古今通谊也。大司马大将军光宿卫忠正，宣德明恩，守节秉谊，以安宗庙。其以河北、东武阳益封光万七千户。”与故所食凡二万户。赏赐前后黄金七千斤，钱六千万，杂缯三万匹，奴婢百七十人，马二千匹，甲第一区。<br>
自昭帝时，光子禹及兄孙云皆中郎将，云弟山奉车都尉侍中，领胡越兵。光两女婿为东西宫卫尉，昆弟、诸婿、外孙皆奉朝请，为诸曹大夫，骑都尉、给事中。党亲连体，根据于朝廷。光自后元秉持万机，及上即位，乃归政。上谦让不受，诸事皆先关白光，然后奏御天子。光每朝见，上虚己敛容，礼下之已甚。<br>
光秉政前后二十年。地节二年春病笃，车驾自临问光病，上为之涕泣。光上书谢恩曰：“愿分国邑三千户，以封兄孙奉车都尉山为列侯，奉兄骠骑将军去病祀。”事下丞相御史，即日拜光子禹为右将军。<br>
光薨，上及皇太后亲临光丧。太中大夫任宣与侍御史五人持节护丧事。中二千石治莫府冢上。赐金钱、缯絮、绣被百领，衣五十箧，璧珠玑玉衣，梓宫、便房、黄肠题凑各一具，枞木外臧椁十五具。东园温明，皆如乘舆制度。载光尸柩以辒辌车，黄屋在纛，发材官轻车北军五校士军陈至茂陵，以送其葬。谥曰宣成侯。发三河卒穿复士，起冢祠堂。置园邑三百家，长丞奉守如旧法。<br>
初，霍氏指西汉权臣霍光子孙奢侈，茂陵徐生曰：“霍氏必亡。夫奢则不逊，不逊必侮上；侮上者，逆道也。在人之右，众必害之。霍氏秉权日久，害之者多矣。天下害之，而又行以逆道，不亡何待！”乃上疏，言：“霍氏泰盛；陛下即爱厚之，宜以时抑制，无使至亡。”书三上，辄报闻。<br>
其后，霍氏诛灭，而告霍氏者皆封。人为徐生上书曰：“臣闻客有过主人者，见其灶直突注：突，烟囱，傍有积薪。客谓主人：'更为曲突，远徙其薪；不者，且有火患。’主人嘿然不应。俄而家果失火，邻里共救之，幸而得息。于是杀牛置酒，谢其邻人。灼烂者在于上行，余各以功次座，而不录言曲突者。人谓主人曰：'乡使听客之言，不费牛酒，终亡火患。今论功而请宾，曲突徙薪无恩泽，焦头烂额为上客耶?’主人乃寤而请之。今茂陵徐福数上书言霍氏且有变，宜防绝之。乡使福说得行，则国亡裂土出爵之费，臣亡逆乱诛灭之败。往事既已，而福独不蒙其功。唯陛下察之——贵徙薪曲突之策，使居焦发灼烂之右。”上乃赐福帛十匹，后以为郎。<br>
宣帝始立，谒见高庙，大将军霍光从骖乘，上内严惮之，若有芒刺在背。后车骑将军张安世代光骖乘，天子从容肆体，甚安近焉。及光身死。而宗族竟诛。故俗传之曰：“威震主者不畜。霍氏之祸，萌于骖乘。”<br>
赞曰：霍光以结发内侍，起于阶闼之间，确然秉志，谊形于主。受襁褓之托，任汉室之寄，当庙堂，拥幼君，摧燕王，仆上官，因权制敌，以成其忠。处废置之际，临大节而不可夺，遂匡国家，安社稷。拥昭立宣，光为师保，虽周公、阿衡，何以加此！然光不学亡术，暗于大理，阴妻邪谋，立女为后，湛溺盈溢之欲，以增颠覆之祸，死财三年，宗族诛夷，哀哉！昔霍叔封于晋，晋即河东，光岂其苗裔乎？金日磾夷狄亡国，羁虏汉庭，而以笃敬寤主，忠信自著，勒功上将，传国后嗣，世名忠孝，七世内侍，何其盛也！本以休屠作金人为祭天主，故因赐姓金氏云。<br>
<font color=#333333 size=5em> 191.古诗十九首 </font><br>
<font color=#FF0033> 两汉：汉无名氏 </font><br>
行行重行行，与君生别离。<br>
相去万余里，各在天一涯。<br>
道路阻且长，会面安可知？<br>
胡马依北风，越鸟巢南枝。<br>
相去日已远，衣带日已缓。<br>
浮云蔽白日，游子不顾返。<br>
思君令人老，岁月忽已晚。<br>
弃捐勿复道，努力加餐饭。<br>
<font color=#333333 size=5em> 192.艳歌行 </font><br>
<font color=#FF0033> 两汉：佚名 </font><br>
翩翩堂前燕，冬藏夏来见。<br>
兄弟两三人，流宕在他县。<br>
故衣谁当补，新衣谁当绽。<br>
赖得贤主人，揽取为吾袒。<br>
夫婿从门来，斜柯西北眄。<br>
语卿且勿眄，水清石自见。<br>
石见何累累，远行不如归。<br>
<font color=#333333 size=5em> 193.兰若生春阳 </font><br>
<font color=#FF0033> 两汉：佚名 </font><br>
兰若生春阳，涉冬犹盛滋。<br>
愿言追昔爱，情款感四时。<br>
美人在云端，天路隔无期。<br>
夜光照玄阴，长叹恋所思。<br>
谁谓我无忧，积念发狂痴。<br>
<font color=#333333 size=5em> 194.讽谏诗 </font><br>
<font color=#FF0033> 两汉：韦孟 </font><br>
肃肃我祖，国自豕韦，黼衣朱绂，四牡龙旂。彤弓斯征，抚宁遐荒，总齐群邦，以翼大商，迭披大彭，勋绩惟光。至于有周，历世会同。王赧听谮，实绝我邦。我邦既绝，厥政斯逸，赏罚之行，非由王室。庶尹群后，靡扶靡卫，五服崩离，宗周以队。我祖斯微，迁于彭城，在予小子，勤诶厥生，厄此嫚秦，耒耜以耕。悠悠嫚秦，上天不宁，乃眷南顾，授汉于京。<br>
于赫有汉，四方是征，靡适不怀，万国逌平。乃命厥弟，建侯于楚，俾我小臣，惟傅是辅。兢兢元王，恭俭净一，惠此黎民，纳彼辅弼。飨国渐世，垂烈于后，乃及夷王，克奉厥绪。咨命不永，唯王统祀，左右陪臣，此惟皇士。<br>
如何我王，不思守保，不惟履冰，以继祖考！邦事是废，逸游是娱，犬马繇繇，是放是驱。务彼鸟兽，忽此稼苗，烝民以匮，我王以愉。所弘非德，所亲非悛，唯囿是恢，唯谀是信。睮々谄夫，咢咢黄发，如何我王，曾不是察！既藐下臣，追欲从逸，嫚彼显祖，轻兹削黜。<br>
嗟嗟我王，汉之睦亲，曾不夙夜，以休令闻！穆穆天子，临尔下土，明明群司，执宪靡顾。正遐由近，殆其怙兹，嗟嗟我王，曷不此思！<br>
非思非鉴，嗣其罔则，弥弥其失，岌岌其国。致冰匪霜，致队靡嫚，瞻惟我王，昔靡不练。兴国救颠，孰违悔过，追思黄发，秦缪以霸。岁月其徂，年其逮耇，于昔君子，庶显于后。我王如何，曾不斯觉！黄发不近，胡不时监！<br>
<font color=#333333 size=5em> 195.述行赋 </font><br>
<font color=#FF0033> 两汉：蔡邕 </font><br>
延熹二年秋，霖雨逾月。是时梁冀新诛，而徐璜、左悺等五侯擅贵于其处。又起显阳苑于城西，人徒冻饿，不得其命者甚众。白马令李云以直言死，鸿胪陈君以救云抵罪。璜以余能鼓琴，白朝廷，敕陈留太守发遣余。到偃师，病不前，得归。心愤此事，遂托所过，述而成赋。<br>
余有行于京洛兮，遘淫雨之经时。涂迍邅其蹇连兮，潦污滞而为灾。乘马蟠而不进兮，心郁悒而愤思。聊弘虑以存古兮，宣幽情而属词。<br>
夕宿余于大梁兮，诮无忌之称神。哀晋鄙之无辜兮，忿朱亥之篡军。历中牟之旧城兮，憎佛肸之不臣。问宁越之裔胄兮，藐髣髴而无闻。<br>
经圃田而瞰北境兮，晤卫康之封疆。迄管邑而增感叹兮，愠叔氏之启商。过汉祖之所隘兮，吊纪信于荥阳。<br>
降虎牢之曲阴兮，路丘墟以盘萦。勤诸侯之远戍兮，侈申子之美城。稔涛涂之愎恶兮，陷夫人以大名。登长坂以凌高兮，陟葱山之峣陉；建抚体以立洪高兮，经万世而不倾。回峭峻以降阻兮，小阜寥其异形。冈岑纡以连属兮，溪谷夐其杳冥。迫嵯峨以乖邪兮，廓严壑以峥嵘。攒棫朴而杂榛楛兮，被浣濯而罗生。步亹菼与台菌兮，缘层崖而结茎。行游目以南望兮，览太室之威灵。顾大河于北垠兮，瞰洛汭之始并。追刘定之攸仪兮，美伯禹之所营。悼太康之失位兮，愍五子之歌声。<br>
寻修轨以增举兮，邈悠悠之未央。山风汩以飙涌兮，气懆懆而厉凉。云郁术而四塞兮，雨濛濛而渐唐。仆夫疲而劬瘁兮，我马虺隤以玄黄。格莽丘而税驾兮，阴曀曀而不阳。<br>
哀衰周之多故兮，眺濒隈而增感。忿子带之淫逆兮，唁襄王于坛坎。悲宠嬖之为梗兮，心恻怆而怀惨。<br>
乘舫州而泝湍流兮，浮清波以横厉。想宓妃之灵光兮，神幽隐以潜翳。实熊耳之泉液兮，总伊瀍与涧濑。通渠源于京城兮，引职贡乎荒裔。操吴榜其万艘兮，充王府而纳最。济西溪而容与兮，息巩都而后逝。愍简公之失师兮，疾子朝之为害。<br>
玄云黯以凝结兮，集零雨之溱溱。路阻败而无轨兮，涂泞溺而难遵。率陵阿以登降兮，赴偃师而释勤。壮田横之奉首兮，义二士之侠坟。 伫淹留以候霁兮，感忧心之殷殷。并日夜而遥思兮，宵不寐以极晨。候风云之体势兮，天牢湍而无文。弥信宿而后阕兮，思逶迤以东运。见阳光之颢颢兮，怀少弭而有欣。<br>
命仆夫其就驾兮，吾将往乎京邑。皇家赫而天居兮，万方徂而星集。贵宠煽以弥炽兮，佥守利而不戢。前车覆而未远兮，后乘驱而竞及。穷变巧于台榭兮，民露处而寝洷。消嘉谷于禽兽兮，下糠粃而无粒。弘宽裕于便辟兮，纠忠谏其骎急。怀伊吕而黜逐兮，道无因而获人。唐虞渺其既远兮，常俗生于积习。周道鞠为茂草兮，哀正路之日歰。<br>
观风化之得失兮，犹纷挐其多远。无亮采以匡世兮，亦何为乎此畿？甘衡门以宁神兮，咏都人而思归。爰结踪而回轨兮，复邦族以自绥。<br>
乱曰：跋涉遐路，艰以阻兮。终其永怀，窘阴雨兮。历观群都，寻前绪兮。考之旧闻，厥事举兮。登高斯赋，义有取兮。则善戒恶，岂云苟兮？翩翩独征，无俦与兮。言旋言复，我心胥兮。<br>
<font color=#333333 size=5em> 196.鲁灵光殿赋 </font><br>
<font color=#FF0033> 两汉：王延寿 </font><br>
鲁灵光殿者，盖景帝程姬之子恭王馀之所立也。初，恭王始都下国，好治宫室，遂因鲁僖基兆而营焉。遭汉中微，盗贼奔突，自西京未央、建章之殿皆见隳坏，而灵光岿然独存。意者岂非神明依凭支持，以保汉室者也。然其规矩制度，上应星宿，亦所以永安也。予客自南鄙，观艺于鲁，睹斯而眙曰：“嗟乎！诗人之兴，感物而作。故奚斯颂僖，歌其路寝。而功绩存乎辞，德音昭乎声。物以赋显，事以颂宣。匪赋匪颂，将何述焉？”遂作赋曰：<br>
粤若稽古，帝汉祖宗，浚哲钦明。殷五代之纯熙，绍伊唐之炎精。荷天衢以元亨，廓宇宙而作京。敷皇极以创业，协神道而大宁。于是百姓昭明，九族敦序。乃命孝孙，俾侯于鲁。锡介珪以作瑞，宅附庸而开宇。乃立灵光之秘殿，配紫微而为辅。承明堂于少阳，昭列显于奎之分野。瞻彼灵光之为状也。则嵯峨嶵嵬，峞巍畾果。吁可畏乎，其骇人也。迢峣倜偿，丰丽博敞。洞翏轕乎，其无垠也。邈希世而特出，羌瑰谲而鸿纷。屹山峙以纡郁，隆崛勿乎青云，郁坱圠以嶒厷，崱缯绫而龙鳞。汩硙硙以璀璨，赫燡燡而烛坤。状若积石之锵锵，又似乎帝室之威神。崇墉冈连以岭属，朱阙岩岩而双立。高门拟于阊阖，方二轨而并入。于是乎乃历夫太阶，以造其堂。俯仰顾眄，东西周章。彤彩之饰，徒何为乎？浩浩涆涆，流离烂漫，皓壁暠曜以月照，丹柱歙而电烻，霞驳云蔚，若阴若阳。瀖濩磷乱，炜炜煌煌。隐阴夏以中处，霐寥窲以峥嵘。鸿爌炾以爣阆，飋萧条而清冷。动滴沥以成响，殷雷应其若惊。耳嘈嘈以失听，目敻敻而丧精。骈密石与琅玕，齐玉珰与壁英。遂排金扉而北入，霄霭霭而晻暖。旋室便娟以窈窕，洞房叫窱而幽邃。西厢踟蹰以闲宴，东序重深而奥秘。屹铿瞑以勿罔，屑黡翳以懿濞。魂悚悚其惊斯，心???1而发悸。于是详察其栋宇，观其结构，规矩应天，上宪觜陬。倔佹云起，钦离搂，三间四表，八维 九隅，万楹丛倚，磊砢相扶，浮柱岧嵽以星悬，漂峣峣而枝拄。飞梁偃蹇以虹指，揭蘧蘧而腾凑。层栌磥以岌峨，曲枅要绍而环句。芝栭欑罗以戢孴，枝牚杈枒而斜据。傍夭蟜以横出，互黝纠而搏负。下岪蔚以璀错，上崎义而重注。捷猎鳞集，支离分赴。纵横骆驿，各有所趣。尔乃悬栋结阿，天窗绮疏。圆渊方井，反植荷蕖。发秀吐荣，菡萏披敷。绿房紫菂，窋咤垂珠，云楶藻棁，龙桶雕镂。飞禽走兽，因木生姿。奔虎攫挐以梁倚，仡奋亹而轩鬐。蛟龙腾骧以蜿蟺，颔若动而躨跜。朱鸟舒翼以峙衡，腾蛇 蟉虬而绕榱。白鹿孑于欂栌，蟠暾宛转而承楣。狡兔跧伏于柎侧，猨狖攀椽而相追。玄熊冉炎以龂龂，却负载而蹲跠。齐首目以瞪眄，徒徒而狋狋，胡人遥集于上楹，俨雅跽而相对。仡欺??以雕穴，?2顤顟而睽睢。状若悲愁于危处，憯颦蹙而含悴。神仙岳岳于栋间。玉女窥窗而下视。忽瞟眇以响像，若鬼神之仿佛。图画天地，品类群生。杂物奇怪，山神海灵。写载其状，托之丹青。千变万化，事各缪形。随色象类，曲得其情。上纪开辟，遂古之初。五龙比翼，人皇九头。伏羲鳞身，女娲蛇躯。鸿荒朴略，厥状睢盱。焕炳可观，黄帝唐虞。轩冕以庸，衣裳有殊。下及三后，淫妃乱主。忠臣孝子，烈士贞女。贤愚成败，靡不载叙。恶以诫世，善以示後。于是乎连阁承宫，驰道周环。阳榭外望，高楼飞观。长途升降，轩槛曼延。渐台临池，层曲九成。屹然特立，的尔殊形。高径华盖，仰看天庭。飞陛揭孽，缘云上征。中坐垂景，頫视流星。千门相似，万户如一。岩突洞出，逶迤诘屈。周行数里，仰不见日。何宏丽之靡靡，咨用力之妙勤。非夫通神之俊才，谁能克成乎此勋，据坤灵之宝势，子苍昊天纯殷。包阴阳之变化，含元气之烟煴。玄醴腾涌于阴沟，甘露被宇而下臻。朱桂黝倏于南北，兰芝阿那于东西。祥风翕习以飒洒，激芳香而常芬。神灵扶其栋宇，历千载而弥坚。永安宁以祉福，长与大汉而久存。实至尊之所御，保延寿而宜子孙。苟可贵其若斯，孰亦有云而不珍！<br>
乱曰：彤彤灵宫，岿山穹崇，纷厖鸿兮，崱山力嵫厘，岑崰嶷，骈巃嵸兮。连拳偃蹇，仑菌踡产，傍欹倾兮。歇幽蔼，云覆霮?3，洞杳冥兮。葱翠紫蔚，田碨瑰玮，含光晷兮。穷奇极妙，栋宇已来，未之有兮。神之营之，瑞我汉室，永不朽兮。<br>
<font color=#333333 size=5em> 197.虽有嘉肴 </font><br>
<font color=#FF0033> 两汉：戴圣 </font><br>
虽有嘉肴，弗食，不知其旨也；虽有至道，弗学，不知其善也。是故学然后知不足，教然后知困。知不足，然后能自反也；知困，然后能自强也。故曰：教学相长也。《兑命》曰：“学学半。”其此之谓乎？<br>
古之教者，家有塾，党有庠，术有序，国有学。比年入学，中年考校。一年视离经辨志；三年视敬业乐群；五年视博习亲师；七年视论学取友，谓之小成。九年知类通达，强立而不反，谓之大成。夫然后足以化民易俗，近者说服而远者怀之，此大学之道也。《记》曰：“蛾子时术之。”其此之谓乎！<br>
大学始教，皮弁祭菜，示敬道也。《宵雅》肄三，官其始也。入学鼓箧，孙其业也。夏楚二物，收其威也。未卜禘不视学，游其志也。时观而勿、语存其心也。幼者听而弗问，学不躐等也。此七者，教之大伦也。《记》曰：“凡学，官先事，士先志。”其此之谓乎！<br>
大学之法：禁于未发之谓豫；当其可之谓时；不凌节而施之谓孙；相观而善之谓摩。此四者，教之所由兴也。发然后禁，则扞格而不胜；时过然后学，则勤苦而难成；杂施而不孙，则坏乱而不修；独学而无友，则孤陋而寡闻；燕朋逆其师，燕辟废其学。此六者，教之所由废也。<br>
<font color=#333333 size=5em> 198.艳歌 </font><br>
<font color=#FF0033> 两汉：佚名 </font><br>
今日乐上乐，相从步云衢。<br>
天公出美酒，河伯出鲤鱼。<br>
青龙前铺席，白虎持榼壶。<br>
南斗工鼓瑟，北斗吹笙竽。<br>
妲娥垂明珰，织女奉瑛琚。<br>
苍霞扬东讴，清风流西歈。<br>
垂露成帏幄，奔星扶轮舆。<br>
<font color=#333333 size=5em> 199.美人赋 </font><br>
<font color=#FF0033> 两汉：司马相如 </font><br>
司马相如，美丽闲都，游于梁王，梁王悦之。邹阳谮之于王曰：“相如美则美矣，然服色容冶，妖丽不忠，将欲媚辞取悦，游王后宫，王不察之乎？”<br>
王问相如曰：“子好色乎？”相如曰：“臣不好色也。”王曰：“子不好色，何若孔墨乎？”相如曰：“古之避色，孔墨之徒，闻齐馈女而遐逝，望朝歌而回车，譬犹防火水中，避溺山隅，此乃未见其可欲，何以明不好色乎？若臣者，少长西土，鳏处独居，室宇辽廓，莫与为娱。臣之东邻，有一女子，云发丰艳，蛾眉皓齿，颜盛色茂，景曜光起。恒翘翘而西顾，欲留臣而共止。登垣而望臣，三年于兹矣，臣弃而不许。<br>
“窃慕大王之高义，命驾东来，途出郑卫，道由桑中。朝发溱洧，暮宿上宫。上宫闲馆，寂寞云虚，门阁昼掩，暧若神居。臣排其户而造其室，芳香芬烈，黼帐高张。有女独处，婉然在床。奇葩逸丽，淑质艳光。睹臣迁延，微笑而言曰：'上客何国之公子！所从来无乃远乎？’遂设旨酒，进鸣琴。臣遂抚琴，为幽兰白雪之曲。女乃歌曰：'独处室兮廓无依，思佳人兮情伤悲！有美人兮来何迟，日既暮兮华色衰，敢托身兮长自思。’玉钗挂臣冠，罗袖拂臣衣。时日西夕，玄阴晦冥，流风惨冽，素雪飘零，闲房寂谧，不闻人声。于是寝具既陈，服玩珍奇，金鉔薰香，黼帐低垂，裀褥重陈，角枕横施。女乃驰其上服，表其亵衣。皓体呈露，弱骨丰肌。时来亲臣，柔滑如脂。臣乃脉定于内，心正于怀，信誓旦旦，秉志不回。翻然高举，与彼长辞。”<br>
<font color=#333333 size=5em> 200.古乐府·兰草自然香 </font><br>
<font color=#FF0033> 两汉：佚名 </font><br>
兰草自然香，生于大道旁。<br>
要镰八九月，俱在束薪中。<br>
<font color=#333333 size=5em> 201.古绝句四首 </font><br>
<font color=#FF0033> 两汉：佚名 </font><br>
其一<br>
藁砧今何在，山上复有山。<br>
何当大刀头，破镜飞上天。<br>
其二<br>
日暮秋云阴，江水清且深。<br>
何用通音信，莲花玳瑁簪。<br>
其三<br>
菟丝从长风，根茎无断绝。<br>
无情尚不离，有情安可别？<br>
其四<br>
南山一桂树，上有双鸳鸯。<br>
千年长交颈，欢爱不相忘。<br>
<font color=#333333 size=5em> 202.别诗三首 </font><br>
<font color=#FF0033> 两汉：佚名 </font><br>
其一<br>
良时不再至，离别在须臾。<br>
屏营衢路侧，执手野踟蹰。<br>
仰视浮云驰，奄忽互相逾。<br>
风波一失所，各在天一隅。<br>
长当从此别，且复立斯须。<br>
欲因晨风发，送子以贱躯。<br>
其二<br>
嘉会难再遇，三载为千秋。<br>
临河濯长缨，念子怅悠悠。<br>
远望悲风至，对酒不能酬。<br>
行人怀往路，何以慰我愁。<br>
独有盈觞酒，与子结绸缪。<br>
其三<br>
携手上河梁，游子暮何之。<br>
徘徊蹊路侧，悢悢不能辞。<br>
行人难久留，各言长相思。<br>
安知非日月，弦望自有时。<br>
努力崇明德，皓首以为期。<br>
<font color=#333333 size=5em> 203.猛虎行·饥不从猛虎 </font><br>
<font color=#FF0033> 两汉：佚名 </font><br>
饥不从猛虎食，暮不从野雀栖。<br>
野雀安无巢，游子为谁骄。<br>
<font color=#333333 size=5em> 204.诀别书 </font><br>
<font color=#FF0033> 两汉：卓文君 </font><br>
春华竞芳，五色凌素，琴尚在御，而新声代故！<br>
锦水有鸳，汉宫有木，彼物而新，嗟世之人兮，瞀于淫而不悟！<br>
朱弦断，明镜缺，朝露晞，芳时歇，白头吟，伤离别，努力加餐勿念妾，锦水汤汤，与君长诀！<br>
<font color=#333333 size=5em> 205.陇西行·天上何所有 </font><br>
<font color=#FF0033> 两汉：佚名 </font><br>
天上何所有，历历种白榆。<br>
桂树夹道生，青龙对道隅。<br>
凤凰鸣啾啾，一母将九雏。<br>
顾视世间人，为乐甚独殊。<br>
好妇出迎客，颜色正敷愉。<br>
伸腰再拜跪，问客平安不。<br>
请客北堂上，坐客毡氍毹。<br>
清白各异樽，酒上正华疏。<br>
酌酒持与客，客言主人持。<br>
却略再拜跪，然后持一杯。<br>
谈笑未及竟，左顾敕中厨。<br>
促令办粗饭，慎莫使稽留。<br>
废礼送客出，盈盈府中趋。<br>
送客亦不远，足不过门枢。<br>
娶妇得如此，齐姜亦不如。<br>
健妇持门户，一胜一丈夫。<br>
<font color=#333333 size=5em> 206.十五从军征 </font><br>
<font color=#FF0033> 两汉：两汉乐府 </font><br>
十五从军征，八十始得归。道逢乡里人：家中有阿谁？遥看是君家，松柏冢累累。兔从狗窦入，雉从梁上飞。中庭生旅谷，井上生旅葵。舂谷持作饭，采葵持作羹。羹饭一时熟，不知贻阿谁！出门东向看，泪落沾我衣。<br>
<font color=#333333 size=5em> 207.疾邪诗二首 </font><br>
<font color=#FF0033> 两汉：赵壹 </font><br>
其一<br>
河清不可恃，人命不可延。<br>
顺风激靡草，富贵者称贤。<br>
文籍虽满腹，不如一囊钱。<br>
伊优北堂上，肮脏倚门边。<br>
其二<br>
势家多所宜，咳唾自成珠。<br>
被褐怀金玉，兰蕙化为刍。<br>
贤者虽独悟，所困在群愚。<br>
且各守尔分，勿复空驰驱。<br>
哀哉复哀哉，此是命矣夫！<br>
<font color=#333333 size=5em> 208.新树兰蕙葩 </font><br>
<font color=#FF0033> 两汉：佚名 </font><br>
新树兰蕙葩，杂用杜蘅草。<br>
终朝采其华，日暮不盈抱。<br>
采之欲遗谁？<br>
所思在远道。<br>
馨香易销歇，繁华会枯槁。<br>
怅望何所言，临风送怀抱。<br>
<font color=#333333 size=5em> 209.别诗三首（2） </font><br>
<font color=#FF0033> 两汉：佚名 </font><br>
其一<br>
有鸟西南飞，熠熠似苍鹰。<br>
朝发天北隅，暮闻日南陵。<br>
欲寄一言去，托之笺彩缯。<br>
因风附轻翼，以遗心蕴蒸。<br>
鸟辞路悠长，羽翼不能胜。<br>
意欲从鸟逝，驽马不可乘。<br>
其二<br>
晨风鸣北林，熠耀东南飞。<br>
愿言所相思，日暮不垂帷。<br>
明月照高楼，想见余光辉。<br>
玄鸟夜过庭，仿佛能复飞。<br>
褰裳路踟蹰，彷徨不能归。<br>
浮云日千里，安知我心悲。<br>
思得琼树枝，以解长渴饥。<br>
其三<br>
童童孤生柳，寄根河水泥。<br>
连翩游客子，于冬服凉衣。<br>
去家千余里，一身常渴饥。<br>
寒夜立清庭，仰瞻天汉湄。<br>
寒风吹我骨，严霜切我肌。<br>
忧心常惨戚，晨风为我悲。<br>
瑶光游何速，行愿去何迟。<br>
仰视云间星，忽若割长帷。<br>
低头还自怜，盛年行已衰。<br>
依依恋明世，怆怆难久怀。</p>
<h3 id="font-color-333333-size-5em-210-古诗十九首-青青河畔草-font"><font color=#333333 size=5em> 210.古诗十九首(青青河畔草) </font></h3>
<p><font color=#FF0033> 两汉：汉无名氏 </font><br>
青青河畔草，郁郁园中柳。<br>
盈盈楼上女，皎皎当窗牖。<br>
娥娥红粉妆，纤纤出素手。<br>
昔为娼家女，今为荡子妇。<br>
荡子行不归，空床难独守。<br>
<font color=#333333 size=5em> 211.采芝操 </font><br>
<font color=#FF0033> 两汉：美人虞 </font><br>
皓天嗟嗟。深谷逶迤。<br>
树木莫莫。高山崔嵬。<br>
岩居穴处。以为幄茵。<br>
晔晔紫芝。可以疗饥。<br>
唐虞往矣。吾当安归。<br>
<font color=#333333 size=5em> 212.古诗十九首 </font><br>
<font color=#FF0033> 两汉：汉无名氏 </font><br>
涉江采芙蓉，兰泽多芳草。采之欲遗谁？所思在远道。还顾望旧乡，长路漫浩浩。同心而离居，忧伤以终老。<br>
<font color=#333333 size=5em> 213.琴歌二首 </font><br>
<font color=#FF0033> 两汉：司马相如 </font><br>
凤兮凤兮归故乡，遨游四海求其皇。时未遇兮无所将，何悟今兮升斯堂！有艳淑女在闺房，室迩人遐毒我肠。何缘交颈为鸳鸯，胡颉颃兮共翱翔！皇兮皇兮从我栖，得托孳尾永为妃。交情通意心和谐，中夜相从知者谁？双翼俱起翻高飞，无感我思使余悲。<br>
<font color=#333333 size=5em> 214.古诗十九首 </font><br>
<font color=#FF0033> 两汉：汉无名氏 </font><br>
西北有高楼，上与浮云齐。<br>
交疏结绮窗，阿阁三重阶。<br>
上有弦歌声，音响一何悲！<br>
谁能为此曲，无乃杞梁妻。<br>
清商随风发，中曲正徘徊。<br>
一弹再三叹，慷慨有余哀。<br>
不惜歌者苦，但伤知音稀。<br>
愿为双鸿鹄，奋翅起高飞。<br>
<font color=#333333 size=5em> 215.诗 </font><br>
<font color=#FF0033> 两汉：嵇康 </font><br>
鸟羣嬉。感寤长怀。能不永思。永思伊何。思齐大仪。凌云轻迈。托身灵螭。遥集玄圃。释辔华池。华木夜光。沙棠离离。俯漱神泉。仰叽琼枝。栖心浩素。终始不亏。<br>
<font color=#333333 size=5em> 216.古诗十九首 </font><br>
<font color=#FF0033> 两汉：汉无名氏 </font><br>
明月何皎皎，照我罗床帏。忧愁不能寐，揽衣起徘徊。客行虽云乐，不如早旋归。出户独彷徨，愁思当告谁？引领还入房，泪下沾裳衣。<br>
<font color=#333333 size=5em> 217.古诗十九首 </font><br>
<font color=#FF0033> 两汉：汉无名氏 </font><br>
今夜良宴会，欢乐难具陈。弹筝奋逸响，新声妙入神。令德唱高言，识曲听其真。齐心同所愿，含意俱未伸。人生寄一世，奄忽若飙尘。何不策高足，先据要路津。无为守穷贱，轗轲常苦辛。<br>
<font color=#333333 size=5em> 218.古诗十九首 </font><br>
<font color=#FF0033> 两汉：汉无名氏 </font><br>
驱车上东门，遥望郭北墓。白杨何萧萧，松柏夹广路。下有陈死人，杳杳即长暮。潜寐黄泉下，千载永不寤。浩浩阴阳移，年命如朝露。人生忽如寄，寿无金石固。万岁更相送，贤圣莫能度。服食求神仙，多为药所误。不如饮美酒，被服纨与素。<br>
<font color=#333333 size=5em> 219.古诗十九首 </font><br>
<font color=#FF0033> 两汉：汉无名氏 </font><br>
冉冉孤生竹，结根泰山阿。<br>
与君为新婚，菟丝附女萝。<br>
菟丝生有时，夫妇会有宜。<br>
千里远结婚，悠悠隔山陂。<br>
思君令人老，轩车来何迟！<br>
伤彼蕙兰花，含英扬光辉。<br>
过时而不采，将随秋草萎。<br>
君亮执高节，贱妾亦何为！<br>
<font color=#333333 size=5em> 220.古诗十九首 </font><br>
<font color=#FF0033> 两汉：汉无名氏 </font><br>
生年不满百，常怀千岁忧。昼短苦夜长，何不秉烛游！为乐当及时，何能待来兹？愚者爱惜费，但为後世嗤。仙人王子乔，难可与等期。<br>
<font color=#333333 size=5em> 221.古诗十九首 </font><br>
<font color=#FF0033> 两汉：汉无名氏 </font><br>
庭中有奇树，绿叶发华滋。<br>
攀条折其荣，将以遗所思。<br>
馨香盈怀袖，路远莫致之。<br>
此物何足贵，但感别经时。<br>
<font color=#333333 size=5em> 222.古诗十九首 </font><br>
<font color=#FF0033> 两汉：汉无名氏 </font><br>
青青陵上柏，磊磊涧中石。<br>
人生天地间，忽如远行客。<br>
斗酒相娱乐，聊厚不为薄。<br>
驱车策驽马，游戏宛与洛。<br>
洛中何郁郁，冠带自相索。<br>
长衢罗夹巷，王侯多第宅。<br>
两宫遥相望，双阙百余尺。<br>
极宴娱心意，戚戚何所迫？<br>
<font color=#333333 size=5em> 223.见志诗二首 </font><br>
<font color=#FF0033> 两汉：郦炎 </font><br>
大道夷且长，窘路狭且促。<br>
修翼无卑栖，远趾不步局。<br>
舒吾陵霄羽，奋此千里足。<br>
超迈绝尘驱，倏忽谁能逐。<br>
贤愚岂常类，禀性在清浊。<br>
富贵有人籍，贫贱无天录。<br>
通塞苟由己，志士不相卜。<br>
陈平敖里社，韩信钓河曲。<br>
终居天下宰，食此万钟禄。<br>
德音流千载，功名重山岳。<br>
灵芝生河洲，动摇因洪波。<br>
兰荣一何晚，严霜瘁其柯。<br>
哀哉二芳草，不值泰山阿。<br>
文质道所贵，遭时用有嘉。<br>
绛灌临衡宰，谓谊崇浮华。<br>
贤才抑不用，远投荆南沙。<br>
抱玉乘龙骥，不逢乐与和。<br>
安得孔仲尼，为世陈四科。<br>
<font color=#333333 size=5em> 224.古诗十九首 </font><br>
<font color=#FF0033> 两汉：汉无名氏 </font><br>
去者日以疏，生者日已亲。出郭门直视，但见丘与坟。古墓犁为田，松柏摧为薪。白杨多悲风，萧萧愁杀人！思还故里闾，欲归道无因。<br>
<font color=#333333 size=5em> 225.琴歌 </font><br>
<font color=#FF0033> 两汉：嵇康 </font><br>
凌扶摇兮憩瀛洲。要列子兮为好仇。餐沆瀣兮带朝霞。眇翩翩兮薄天游。齐万物兮超自得。委性命兮任去留。<br>
<font color=#333333 size=5em> 226.四坐且莫喧 </font><br>
<font color=#FF0033> 两汉：佚名 </font><br>
四坐且莫喧，愿听歌一言。<br>
请说铜炉器，崔嵬象南山。<br>
上枝似松柏，下根据铜盘。<br>
雕文各异类，离娄自相联。<br>
谁能为此器，公输与鲁班。<br>
朱火燃其中，青烟扬其间。<br>
从风入君怀，四坐莫不叹。<br>
香风难久居，空令蕙草残。<br>
<font color=#333333 size=5em> 227.古诗十九首 </font><br>
<font color=#FF0033> 两汉：汉无名氏 </font><br>
东城高且长，逶迤自相属。回风动地起，秋草萋已绿。四时更变化，岁暮一何速！晨风怀苦心，蟋蟀伤局促。荡涤放情志，何为自结束！<br>
<font color=#333333 size=5em> 228.平陵东 </font><br>
<font color=#FF0033> 两汉：两汉乐府 </font><br>
平陵东，松柏桐，不知何人劫义公。劫义公，在高堂下，交钱百万两走马。两走马，亦诚难，顾见追吏心中恻。心中恻，血出漉，归告我家卖黄犊。<br>
<font color=#333333 size=5em> 229.古诗十九首 </font><br>
<font color=#FF0033> 两汉：汉无名氏 </font><br>
回车驾言迈，悠悠涉长道。四顾何茫茫，东风摇百草。所遇无故物，焉得不速老。盛衰各有时，立身苦不早。人生非金石，岂能长寿考？奄忽随物化，荣名以为宝。<br>
<font color=#333333 size=5em> 230.孔雀东南飞 </font><br>
<font color=#FF0033> 两汉：汉无名氏 </font><br>
序曰：汉末建安中，庐江府小吏焦仲卿妻刘氏，为仲卿母所遣，自誓不嫁。其家逼之，乃投水而死。仲卿闻之，亦自缢于庭树。时人伤之，为诗云尔。</p>
<p>孔雀东南飞，五里一徘徊。</p>
<p>“十三能织素，十四学裁衣。十五弹箜篌，十六诵诗书。十七为君妇，心中常苦悲。君既为府吏，守节情不移。贱妾留空房，相见常日稀。鸡鸣入机织，夜夜不得息。三日断五匹，大人故嫌迟。非为织作迟，君家妇难为！妾不堪驱使，徒留无所施。便可白公姥，及时相遣归。”</p>
<p>府吏得闻之，堂上启阿母：“儿已薄禄相，幸复得此妇。结发同枕席，黄泉共为友。共事二三年，始尔未为久。女行无偏斜，何意致不厚。”</p>
<p>阿母谓府吏：“何乃太区区！此妇无礼节，举动自专由。吾意久怀忿，汝岂得自由！东家有贤女，自名秦罗敷。可怜体无比，阿母为汝求。便可速遣之，遣去慎莫留！”</p>
<p>府吏长跪告：“伏惟启阿母。今若遣此妇，终老不复取！”</p>
<p>阿母得闻之，槌床便大怒：“小子无所畏，何敢助妇语！吾已失恩义，会不相从许！”</p>
<p>府吏默无声，再拜还入户。举言谓新妇，哽咽不能语：“我自不驱卿，逼迫有阿母。卿但暂还家，吾今且报府。不久当归还，还必相迎取。以此下心意，慎勿违吾语。”</p>
<p>新妇谓府吏：“勿复重纷纭。往昔初阳岁，谢家来贵门。奉事循公姥，进止敢自专？昼夜勤作息，伶俜萦苦辛。谓言无罪过，供养卒大恩；仍更被驱遣，何言复来还！妾有绣腰襦，葳蕤自生光；红罗复斗帐，四角垂香囊；箱帘六七十，绿碧青丝绳，物物各自异，种种在其中。人贱物亦鄙，不足迎后人，留待作遗施，于今无会因。时时为安慰，久久莫相忘！”</p>
<p>鸡鸣外欲曙，新妇起严妆。著我绣夹裙，事事四五通。足下蹑丝履，头上玳瑁光。腰若流纨素，耳著明月珰。指如削葱根，口如含朱丹。纤纤作细步，精妙世无双。</p>
<p>上堂拜阿母，阿母怒不止。“昔作女儿时，生小出野里。本自无教训，兼愧贵家子。受母钱帛多，不堪母驱使。今日还家去，念母劳家里。”却与小姑别，泪落连珠子。“新妇初来时，小姑始扶床；今日被驱遣，小姑如我长。勤心养公姥，好自相扶将。初七及下九，嬉戏莫相忘。”出门登车去，涕落百余行。</p>
<p>府吏马在前，新妇车在后。隐隐何甸甸，俱会大道口。下马入车中，低头共耳语：“誓不相隔卿，且暂还家去。吾今且赴府，不久当还归。誓天不相负！”</p>
<p>新妇谓府吏：“感君区区怀！君既若见录，不久望君来。君当作磐石，妾当作蒲苇。蒲苇纫如丝，磐石无转移。我有亲父兄，性行暴如雷，恐不任我意，逆以煎我怀。”举手长劳劳，二情同依依 。</p>
<p>入门上家堂，进退无颜仪。阿母大拊掌，不图子自归：“十三教汝织，十四能裁衣，十五弹箜篌，十六知礼仪，十七遣汝嫁，谓言无誓违。汝今何罪过，不迎而自归？”兰芝惭阿母：“儿实无罪过。”阿母大悲摧。</p>
<p>还家十余日，县令遣媒来。云有第三郎，窈窕世无双。年始十八九，便言多令才。</p>
<p>阿母谓阿女：“汝可去应之。”</p>
<p>阿女含泪答：“兰芝初还时，府吏见丁宁，结誓不别离。今日违情义，恐此事非奇。自可断来信，徐徐更谓之。”</p>
<p>阿母白媒人：“贫贱有此女，始适还家门。不堪吏人妇，岂合令郎君？幸可广问讯，不得便相许。”</p>
<p>媒人去数日，寻遣丞请还，说有兰家女，承籍有宦官。云有第五郎，娇逸未有婚。遣丞为媒人，主簿通语言。直说太守家，有此令郎君，既欲结大义，故遣来贵门。</p>
<p>阿母谢媒人：“女子先有誓，老姥岂敢言！”</p>
<p>阿兄得闻之，怅然心中烦。举言谓阿妹：“作计何不量！先嫁得府吏，后嫁得郎君。否泰如天地，足以荣汝身。不嫁义郎体，其往欲何云？”<br>
　　兰芝仰头答：“理实如兄言。谢家事夫婿，中道还兄门。处分适兄意，那得自任专！虽与府吏要，渠会永无缘。登即相许和，便可作婚姻。”</p>
<p>媒人下床去。诺诺复尔尔。还部白府君：“下官奉使命，言谈大有缘。”府君得闻之，心中大欢喜。视历复开书，便利此月内，六合正相应。良吉三十日，今已二十七，卿可去成婚。交语速装束，络绎如浮云。青雀白鹄舫，四角龙子幡。婀娜随风转，金车玉作轮。踯躅青骢马，流苏金镂鞍。赍钱三百万，皆用青丝穿。杂彩三百匹，交广市鲑珍。从人四五百，郁郁登郡门。</p>
<p>阿母谓阿女：“适得府君书，明日来迎汝。何不作衣裳？莫令事不举！”</p>
<p>阿女默无声，手巾掩口啼，泪落便如泻。移我琉璃榻，出置前窗下。左手持刀尺，右手执绫罗。朝成绣夹裙，晚成单罗衫。晻晻日欲暝，愁思出门啼。</p>
<p>府吏闻此变，因求假暂归。未至二三里，摧藏马悲哀。新妇识马声，蹑履相逢迎。怅然遥相望，知是故人来。举手拍马鞍，嗟叹使心伤：“自君别我后，人事不可量。果不如先愿，又非君所详。我有亲父母，逼迫兼弟兄。以我应他人，君还何所望！”</p>
<p>府吏谓新妇：“贺卿得高迁！磐石方且厚，可以卒千年；蒲苇一时纫，便作旦夕间。卿当日胜贵，吾独向黄泉！”</p>
<p>新妇谓府吏：“何意出此言！同是被逼迫，君尔妾亦然。黄泉下相见，勿违今日言！”执手分道去，各各还家门。生人作死别，恨恨那可论？念与世间辞，千万不复全！</p>
<p>府吏还家去，上堂拜阿母：“今日大风寒，寒风摧树木，严霜结庭兰。儿今日冥冥，令母在后单。故作不良计，勿复怨鬼神！命如南山石，四体康且直！”</p>
<p>阿母得闻之，零泪应声落：“汝是大家子，仕宦于台阁。慎勿为妇死，贵贱情何薄！东家有贤女，窈窕艳城郭，阿母为汝求，便复在旦夕。”</p>
<p>府吏再拜还，长叹空房中，作计乃尔立。转头向户里，渐见愁煎迫。</p>
<p>其日牛马嘶，新妇入青庐。奄奄黄昏后，寂寂人定初。“我命绝今日，魂去尸长留！”揽裙脱丝履，举身赴清池。</p>
<p>府吏闻此事，心知长别离。徘徊庭树下，自挂东南枝。</p>
<p>两家求合葬，合葬华山傍。东西植松柏，左右种梧桐。枝枝相覆盖，叶叶相交通。中有双飞鸟，自名为鸳鸯。仰头相向鸣，夜夜达五更。行人驻足听，寡妇起彷徨。多谢后世人，戒之慎勿忘。</p>
<p><font color=#333333 size=5em> 231.古诗十九首 </font><br>
<font color=#FF0033> 两汉：汉无名氏 </font><br>
明月皎夜光，促织鸣东壁。玉衡指孟冬，众星何历历！白露沾野草，时节忽复易。秋蝉鸣树间，玄鸟逝安适？昔我同门友，高举振六翮。不念携手好，弃我如遗迹。南箕北有斗，牵牛不负轭。良无盘石固，虚名复何益！<br>
<font color=#333333 size=5em> 232.战城南 </font><br>
<font color=#FF0033> 两汉：两汉乐府 </font><br>
战城南，死郭北，野死不葬乌可食。<br>
为我谓乌：且为客豪！<br>
野死谅不葬，腐肉安能去子逃？<br>
水深激激，蒲苇冥冥；<br>
枭骑战斗死，驽马徘徊鸣。<br>
梁筑室，何以南？何以北？<br>
禾黍不获君何食？愿为忠臣安可得？<br>
思子良臣，良臣诚可思：<br>
朝行出攻，暮不夜归！<br>
<font color=#333333 size=5em> 233.恒灵时童谣 </font><br>
<font color=#FF0033> 两汉：汉无名氏 </font><br>
举秀才，不知书。举孝廉，父别居。寒素清白浊如泥，高第良将怯如鸡。<br>
<font color=#333333 size=5em> 234.上山采蘼芜 </font><br>
<font color=#FF0033> 两汉：两汉乐府 </font><br>
上山采蘼芜，下山逢故夫。长跪问故夫，新人复何如？新人虽言好，未若故人姝。颜色类相似，手爪不相如。新人从门入，故人从閤去。新人工织缣，故人工织素。织缣日一匹，织素五丈余。将缣来比素，新人不如故。<br>
<font color=#333333 size=5em> 235.北方有佳人 </font><br>
<font color=#FF0033> 两汉：李延年 </font><br>
北方有佳人，绝世而独立。一顾倾人城，再顾倾人国。宁不知倾城与倾国？佳人难再得！<br>
<font color=#333333 size=5em> 236.五言赠秀才诗 </font><br>
<font color=#FF0033> 两汉：嵇康 </font><br>
双鸾匿景曜。戢翼太山崖。抗首漱朝露。晞阳振羽仪。长鸣戏云中。时下息兰池。自谓绝尘埃。终始永不亏。何意世多艰。虞人来我维。云网塞四区。高罗正参差。奋迅势不便。六翮无所施。隐姿就长缨。卒为时所羁。单雄翩独逝。哀吟伤生离。徘徊恋俦侣。慷慨高山陂。鸟尽良弓藏。谋极身必危。吉凶虽在己。世路多崄巇。安得反初服。抱玉宝六奇。逍遥游太清。携手长相随。<br>
<font color=#333333 size=5em> 237.古诗十九首 </font><br>
<font color=#FF0033> 两汉：汉无名氏 </font><br>
孟冬寒气至，北风何惨栗。愁多知夜长，仰观众星列。三五明月满，四五蟾兔缺。客从远方来，遗我一书札。上言长相思，下言久离别。置书怀袖中，三岁字不灭。一心抱区区，惧君不识察。<br>
<font color=#333333 size=5em> 238.古诗十九首 </font><br>
<font color=#FF0033> 两汉：汉无名氏 </font><br>
凛凛岁云暮，蝼蛄夕鸣悲。凉风率已厉，游子寒无衣。锦衾遗洛浦，同袍与我违。独宿累长夜，梦想见容辉。良人惟古欢，枉驾惠前绥。愿得常巧笑，携手同车归。既来不须臾，又不处重闱。亮无晨风翼，焉能凌风飞？眄睐以适意，引领遥相睎。徙倚怀感伤，垂涕沾双扉。<br>
<font color=#333333 size=5em> 239.有所思 </font><br>
<font color=#FF0033> 两汉：两汉乐府 </font><br>
有所思，乃在大海南。<br>
何用问遗君，双珠玳瑁簪。<br>
用玉绍缭之。<br>
闻君有他心，拉杂摧烧之。<br>
摧烧之，当风扬其灰！<br>
从今以往，勿复相思，相思与君绝！<br>
鸡鸣狗吠，兄嫂当知之。<br>
妃呼狶！<br>
秋风肃肃晨风飔，东方须臾高知之！</p>
<h3 id="font-color-333333-size-5em-240-无题-font"><font color=#333333 size=5em> 240.无题 </font></h3>
<p><font color=#FF0033> 两汉：汉无名氏 </font><br>
吴王好剑客，百姓多疮瘢。楚王好细腰，宫中多饿死。<br>
<font color=#333333 size=5em> 241.董娇娆 </font><br>
<font color=#FF0033> 两汉：宋子侯 </font><br>
洛阳城东路，桃李生路旁。<br>
花花自相对，叶叶自相当。<br>
春风东北起，花叶正低昂。<br>
不知谁家子，提笼行采桑。<br>
纤手折其枝，花落何飘扬。<br>
请谢彼姝子，何为见损伤。<br>
高秋八九月，白露变为霜。<br>
终年会飘堕，安得久馨香。<br>
秋时自零落，春月复芬芳。<br>
何如盛年去，欢爱永相忘。<br>
吾欲竟此曲，此曲愁人肠。<br>
归来酌美酒，挟瑟上高堂。<br>
<font color=#333333 size=5em> 242.四言赠兄秀才入军诗 其七 </font><br>
<font color=#FF0033> 两汉：嵇康 </font><br>
人生寿促。天地长久。百年之期。孰云其寿。思欲登仙。以济不朽。缆辔踟蹰。仰顾我友。<br>
<font color=#333333 size=5em> 243.解嘲 </font><br>
<font color=#FF0033> 两汉：扬雄 </font><br>
哀帝时，丁傅董贤用事，诸附离之者，悢莉至二千石。时雄方草创太玄，有以自守，渭如也。人有嘲雄以玄之尚白，雄解之，号曰解嘲。其辞曰：<br>
客嘲扬子曰：“吾闻上世之士，人纲人纪，不生则已，生必上尊人君，下荣父母，析人之圭，儋人之爵，怀人之符，分人之禄，纡毂拖紫，朱丹其毂。今吾子幸得遭明盛之世，处不讳之朝，与群贤同行，历金门，上玉堂有日矣，曾不能画一奇，出一策，上说人主，下谈公卿。目如耀薛，舌如电光，一纵一横，论者莫当，顾默而作太玄五千文，枝叶扶疏，独说数十蝏万言，深者入黄泉，高者出苍天，大者含元气，细者入无间。然而位不过侍郎，擢才给事黄门。笱者玄得无尚白乎？何为官之拓落也？”<br>
扬子笑而应之曰：“客徒朱丹吾毂，不知一跌将赤吾之族也。往昔周网解结，群鹿争逸，离为十二，合为六七，四分五剖，并为战国。士无常君，国无定臣，得士者富，失士者萝，矫翼毁翮，恣笱所存，故士或自盛以橐，或凿坏以捩。是故邹衍以颉颃而取世资；孟轲虽连蹇犹为万乘赐。<br>
“今大汉左东海，右渠搜，前番禺，后椒涂。东南一尉，西北一候。徽以纠墨，制以钻呋，散以礼乐，风以诗书，旷以岁月，结以倚庐。天下之士，雷动云合，鱼鳞杂袭，咸营于八区。莉莉自以为桡契，人人自以为皋陶。戴縰垂缨，而谈者皆拟于阿衡；五尺童子，羞比晏婴与夷吾。当涂者升毂云，失路者委沟渠。旦握权则为卿相，夕失势则为匹夫。譬若江湖之崖，渤澥之隐，乘雁集不为之多，双凫飞不为之少。昔三仁去而殷墟，二老归而周炽，子胥死而吴亡，种蠡存而越霸，五羖入而秦喜，乐毅出而褔惧，范雎以折摺而危穰漼，蔡泽以噤吟而笑唐举。故当其有事也，非萧曹子房平谾樊霍则不能安，当其无事也，章句之徒相与坐而守之，亦无所淩。故世乱则圣哲驰骛而不足；世治则庸夫高枕而有蝏。<br>
“夫上世之士，或解缚而相，或释褐而傅；或倚夷门而笑，或横江潭而渔；或七十说而不遇；或立谈而封漼；或枉千乘于陋巷，或拥彗而先驱。是以士颇得怴其舌而奋其笔，窒隙蹈瑕而无所诎也。当今县令不请士，郡守不迎赐，群卿不揖客，将相不俛眉；言奇者见疑，行殊者得辟。是以欲谈者卷舌而同声，欲步者拟足而投迹。向使上世之士，处乎今世，策非甲科，行非孝廉，举非方正，独可抗疏，时道是非，高得待诏，下触闻饼，又安得毂紫？<br>
“且吾闻之，炎炎者灭，隆隆者绝；观雷观火，为盈为实；天收其声，地藏其热。高明之莉，鬼瞰其室。攫拏者亡，默默者存；位极者高危，自守者身全。是故知玄知默，守道之极；爰清爰诼，游神之庭；惟聒惟坯，守膣之宅。世异事变，人道不殊，彼我易时，未知何如。今子乃以鴙枭而笑凤皇，执蝘蜓而嘲荍庄，不亦病乎！子之笑我玄之尚白，吾亦笑子病甚不遇俞跗与扁鹊也，悲夫！”<br>
客曰：“然则靡玄无所成名乎？范蔡以下，何必玄哉？”<br>
扬子曰：“范雎，魏之亡命也，折胁摺髂，免于徽索，翕肩蹈踤，扶服入橐，激掏万乘之主，介泾阳，抵穰漼而代之，当也。蔡泽，山东之匹夫也，顩秠折頞，涕唾流沫，西揖强秦之相，搤其咽而亢其气，輡其踤而夺其位，时也。天下已定，金革已平，都于洛阳，娄敬委辂脱挽，掉三寸之舌，建不拔之策，举中国徙之长安，哿也。五帝垂典，三王传礼，百世不易，叔孙通悢于恞鼓之间，解甲投戈，遂作君臣之仪，得也。吕刑靡敝，秦法酷烈，圣汉权制，而萧何造律，宜也。故有造萧何之律于唐虞之世，则蜎矣。有作叔孙通仪于夏殷之时，则惑矣；有建娄敬之策于成周之世，则乖矣；有谈范蔡之说于金张许史之间，则狂矣。夫萧规曹随，吨漼画策，陈平出奇，功若泰山，响若坻颓，虽其人之砱智哉，亦会其时之可为也。故为可为于可为之时，则从；为不可为于不可为之时，则凶。若夫蔺生收功于章台，四皓采荣于南山，公孙创虰于金马，骠骑发迹于祁连，司马长卿窃赀于卓氏，东方朔割炙于细君。仆诚不能与此数子并，故默然独守吾太玄。”<br>
<font color=#333333 size=5em> 244.幽愤诗 </font><br>
<font color=#FF0033> 两汉：嵇康 </font><br>
嗟余薄祜。少遭不造。哀茕靡识。越在襁緥。母兄鞠育。有慈无威。恃忧肆妲。不训不师。爰及冠带。凭宠自放。抗心希古。任其所尚。托好老庄。贱物贵身。志在守朴。养素全真。曰余不敏。好善闇人。子玉之败。屡增惟尘。大人含弘。藏垢怀耻。民之多僻。政不由己。惟此褊心。显明臧否。感悟思愆。怛若创痏。欲寡其过。谤议沸腾。性不伤物。频致怨憎。昔惭柳惠。今愧孙登。内负宿心。外恧良朋。仰慕严郑。乐道闲居。与世无营。神气晏如。咨予不淑。婴累多虞。匪降自天。寔由顽疎。理弊患结。卒致囹圄。对答鄙讯。絷此幽阻。实耻讼寃时不我与。虽曰义直。神辱志沮。澡身沧浪。岂云能补。嗈嗈鸣鴈。奋翼北游。顺时而动。得意忘忧。嗟我愤叹。曾莫能俦。事愿违。遘兹淹留。穷达有命。亦又何求。古人有言。善莫近名。奉时恭默。咎悔不生。万石周慎。安亲保荣。世务纷纭。祗搅予情。安乐必诫。乃终利贞。煌煌灵芝。一生三秀。予独何为。有志不就。惩难思复。心焉内疚。庶勖将来。无馨无臭。采薇山阿。散发岩岫。永啸长吟。颐性养寿。<br>
<font color=#333333 size=5em> 245.悲歌 </font><br>
<font color=#FF0033> 两汉：两汉乐府 </font><br>
悲歌可以当泣，远望可以当归。思念故乡，郁郁累累。欲归家无人，欲渡河无船。心思不能言，肠中车轮转。<br>
<font color=#333333 size=5em> 246.酒会诗 </font><br>
<font color=#FF0033> 两汉：嵇康 </font><br>
乐哉苑中游。周览无穷已。百卉吐芳华。崇台邈高跱。林木纷交错。玄池戏鲂鲤。轻丸毙翔禽。纤纶出鳣鲔。坐中发美赞。异气同音轨。临川献清酤。微歌发皓齿。素琴挥雅操。清声随风起。斯会岂不乐。恨无东野子。酒中念幽人。守故弥终始。但当体七弦。寄心在知己。<br>
<font color=#333333 size=5em> 247.四言赠兄秀才入军诗 其九 </font><br>
<font color=#FF0033> 两汉：嵇康 </font><br>
良马既闲。丽服有晖。左揽繁弱。右接忘归。风驰电逝。蹑景追飞。凌厉中原。顾盻生姿。<br>
<font color=#333333 size=5em> 248.越谣歌 </font><br>
<font color=#FF0033> 两汉：佚名 </font><br>
君乘车，我戴笠，他日相逢下车揖；<br>
君担簦，我跨马，他日相逢为君下。<br>
<font color=#333333 size=5em> 249.古诗十九首 </font><br>
<font color=#FF0033> 两汉：汉无名氏 </font><br>
客从远方来，遗我一端绮。<br>
相去万余里，故人心尚尔。<br>
文采双鸳鸯，裁为合欢被。<br>
著以长相思，缘以结不解。<br>
以胶投漆中，谁能别离此？<br>
<font color=#333333 size=5em> 250.述志诗 其二 </font><br>
<font color=#FF0033> 两汉：嵇康 </font><br>
斥鷃擅蒿林。仰笑神凤飞。坎井蝤蛙宅。神龟安所归。恨自用身拙。任意多永思。远实与世殊。义誉非所希。往事既已谬。来者犹可追。何为人事间。自令心不夷。慷慨思古人。梦想见容辉。愿与知己遇。舒愤启幽微。岩穴多隐逸。轻举求吾师。晨登箕山巅。日夕不知饥。玄居养营魄。千载长自绥。<br>
<font color=#333333 size=5em> 251.费凤别碑诗 </font><br>
<font color=#FF0033> 两汉：石勋 </font><br>
君讳凤。字伯萧。<br>
梁相之元子。九江太守之长兄也。<br>
世德袭爵。银艾相亚。<br>
恢遐祖之鸿轨。拓前代之休踨。<br>
邈逸越而难继。非群愚之所颂。<br>
仁义本于心。慈孝着于性。<br>
不失典术。行不越矩度。<br>
清洁曒尔。埿而不滓。<br>
恤忧矜厄。施而不记。<br>
由近及远。靡不覆载。<br>
故能阐令名而云腾。扬盛声而风布。<br>
践郡右职。三贡献计。<br>
辟州式部。忠以卫上。<br>
汉安二年。吴郡太守东海郭君以君有逶蛇之节。<br>
自公之操。年卅一举孝廉。<br>
拜郎中。除东国新平长。<br>
神化风靡。惠以流下。<br>
静而为治。匪烦匪扰。<br>
干干日(左禾右田下厂久)。矜此黔首。<br>
功成事就。色斯高举。<br>
宰司委职位。思贤以自辅。<br>
玄懿守谦虚。白驹以(上逐下巾)阻。<br>
丹阳有越寇。没□□□□。<br>
命君讨理之。试守故鄣长。<br>
盖危乱有不让。又畏此之罪苦。<br>
□□而□牧。爰止其师旅。<br>
窎若飞鹰鵕。(左去右虍下巾)若夫(左九右虍下巾)。<br>
彊者绥以德。弱者以仁抚。<br>
简在上帝心。功训而特纪。<br>
轓舆宰堂邑。基月而致道。<br>
视□□□□。遂护亐卿尹。<br>
中表之恩情。兄弟与甥舅。<br>
樢与女萝性。乐松之茂好。<br>
闻君显令名。举宗为欢喜。<br>
不悟奄忽终。藏形而匿影。<br>
耕夫释耒耜。桑妇投鉤莒。<br>
道阻而且长。望远泪如雨。<br>
策马循大路。搴裳而涉洧。<br>
悠悠歌黍离。思黄鸟集亐楚。<br>
惴惴之临穴。送君于厚土。<br>
嗟嗟悲且伤。每食□不饱。<br>
夫人笃旧好。不以存亡改。<br>
文平感渭阳。悽怆益以甚。<br>
诸姑咸壁踊。爰及君伯姊。<br>
孝孙字符宰。生不识考妣。<br>
追惟厥祖恩。蓬首斩縗杖。<br>
世所不能为。流称于乡党。<br>
见吾若君存。剥裂而不已。<br>
壹别会无期。相去三千里。<br>
绝翰永慷慨。泣下不可止。<br>
<font color=#333333 size=5em> 252.白头吟 </font><br>
<font color=#FF0033> 两汉：两汉乐府 </font><br>
皑如山上雪，皎若云间月。<br>
闻君有两意，故来相决绝。<br>
今日斗酒会，明旦沟水头。<br>
躞蹀御沟上，沟水东西流。<br>
凄凄复凄凄，嫁娶不须啼。<br>
愿得一心人，白头不相离。(一心人 一作：一人心)<br>
竹竿何袅袅，鱼尾何簁簁！<br>
男儿重意气，何用钱刀为！<br>
<font color=#333333 size=5em> 253.述婚诗 </font><br>
<font color=#FF0033> 两汉：秦嘉 </font><br>
羣祥既集。二族交欢。敬兹新姻。六礼不愆。羔鴈总备。玉帛戋戋。君子将事。威仪孔闲。猗兮容兮。穆矣其言。<br>
<font color=#333333 size=5em> 254.西极天马歌 </font><br>
<font color=#FF0033> 两汉：刘彻 </font><br>
天马徕从西极。经万里兮归有德。承灵威兮降外国。涉流沙兮四夷服。<br>
<font color=#333333 size=5em> 255.初平诗 </font><br>
<font color=#FF0033> 两汉：蔡邕 </font><br>
暮宿河南怅望。天阴雨雪滂滂。<br>
<font color=#333333 size=5em> 256.四言诗十一首 其三 </font><br>
<font color=#FF0033> 两汉：嵇康 </font><br>
藻泛兰池。和声激朗。操缦清商。游心大象。倾昧修身。惠音遗响。钟期不存。我志谁赏。<br>
<font color=#333333 size=5em> 257.四言赠兄秀才入军诗 其十八 </font><br>
<font color=#FF0033> 两汉：嵇康 </font><br>
流俗难悟。逐物不还。至人远鉴。归之自然。万物为一。四海同宅。与彼共之。予何所惜。生若浮寄。暂见忽终。世故纷纭。弃之八戎。泽雉虽饥。不愿园林。安能服御。劳形苦心。身贵名贱。荣辱何在。贵得肆志。纵心无悔。<br>
<font color=#333333 size=5em> 258.明堂诗 </font><br>
<font color=#FF0033> 两汉：班固 </font><br>
于昭明堂。明堂孔阳。圣皇宗祀。穆穆煌煌。上帝宴飨。五位时序。谁其配之。世祖光武。普天率土。各以其职。猗欤缉熙。允怀多福。<br>
<font color=#333333 size=5em> 259.四言诗十一首 其二 </font><br>
<font color=#FF0033> 两汉：嵇康 </font><br>
婉彼鸳鸯。戢翼而游。俯唼绿藻。托身洪流。朝翔素濑。夕栖灵洲。摇荡清波。与之沉浮。<br>
<font color=#333333 size=5em> 260.四言赠兄秀才入军诗 其十五 </font><br>
<font color=#FF0033> 两汉：嵇康 </font><br>
闲夜肃清。朗月照轩。微风动袿。组帐高褰。旨酒盈樽。莫与交欢。鸣琴在御。谁与鼓弹。仰慕同趣。其馨若兰。佳人不存。能不永叹。<br>
<font color=#333333 size=5em> 261.白雉诗 </font><br>
<font color=#FF0033> 两汉：班固 </font><br>
启灵篇兮披瑞图。获白雉兮效素乌。嘉祥阜兮集皇都。发皓羽兮奋翘英。容洁朗兮于纯精。彰皇德兮侔周成。永延长兮膺天庆。<br>
<font color=#333333 size=5em> 262.四言诗十一首 其七 </font><br>
<font color=#FF0033> 两汉：嵇康 </font><br>
泆泆白云。顺风而回。渊渊绿水。盈坎而颓。乘流远逝。自躬兰隈。杖策答诸。纳之素怀。长啸清原。惟以告哀。<br>
<font color=#333333 size=5em> 263.瓠子歌 </font><br>
<font color=#FF0033> 两汉：刘彻 </font><br>
河汤汤兮激潺湲。北渡回兮迅流难。搴长筊兮湛美玉。河公许兮薪不属。薪不属兮卫人罪。烧萧条兮噫乎何以御水。隤林竹兮揵石菑。宣防塞兮万福来。<br>
<font color=#333333 size=5em> 264.四言赠兄秀才入军诗 其十一 </font><br>
<font color=#FF0033> 两汉：嵇康 </font><br>
凌高远盻。俯仰咨嗟。怨彼幽絷。室迩路遐。虽有好音。谁与清歌。虽有姝颜。谁与发华。仰讯高云。俯托轻波。乘流远遁。抱恨山阿。<br>
<font color=#333333 size=5em> 265.五言诗三首 其二 </font><br>
<font color=#FF0033> 两汉：嵇康 </font><br>
修夜家无为。独步光庭侧。仰首看天衢。流光曜八极。抚心悼季世。遥念大道逼。飘飘当路士。悠悠进自棘。得失自己来。荣辱相蚕食。朱紫虽玄黄。太素贵无色。渊淡体至道。色化同消息。<br>
<font color=#333333 size=5em> 266.六言诗十首 其七 </font><br>
<font color=#FF0033> 两汉：嵇康 </font><br>
东方朔至清。外似贪污内贞。秽身滑稽隐名。不为世累所撄。所欲不足无营。<br>
<font color=#333333 size=5em> 267.四言诗十一首 其十 </font><br>
<font color=#FF0033> 两汉：嵇康 </font><br>
羽化华岳。超游清霄。云盖习习。六龙飘飘。左配椒桂。右缀兰苕。凌阳赞路。王子奉轺。婉娈名山。真人是要。齐物养生。与道逍遥。<br>
<font color=#333333 size=5em> 268.四言赠兄秀才入军诗 其十三 </font><br>
<font color=#FF0033> 两汉：嵇康 </font><br>
浩浩洪流。带我邦畿。萋萋绿林。奋荣扬晖。鱼龙瀺灂。山鸟羣飞。驾言出游。日夕忘归。思我良朋。如渴如饥。愿言不获。怆矣其悲。<br>
<font color=#333333 size=5em> 269.临终诗 </font><br>
<font color=#FF0033> 两汉：孔融 </font><br>
言多令事败，器漏苦不密。<br>
河溃蚁孔端，山坏由猿穴。<br>
涓涓江汉流，天窗通冥室。<br>
谗邪害公正，浮云翳白日。<br>
靡辞无忠诚，华繁竟不实。<br>
人有两三心，安能合为一。<br>
三人成市虎，浸渍解胶漆。<br>
生存多所虑，长寝万事毕。</p>
<h3 id="font-color-333333-size-5em-270-灵台诗-font"><font color=#333333 size=5em> 270.灵台诗 </font></h3>
<p><font color=#FF0033> 两汉：班固 </font><br>
乃经灵台。灵台既崇。帝勤时登。爰考休征。三光宣精。五行布序。习习祥风。祁祁甘雨。百谷蓁蓁。庶草蕃庑。屡惟丰年。于皇乐胥。<br>
<font color=#333333 size=5em> 271.步出城东门 </font><br>
<font color=#FF0033> 两汉：汉无名氏 </font><br>
步出城东门，遥望江南路。前日风雪中，故人从此去。我欲渡河水，河水深无梁。愿为双黄鹄，高飞还故乡。<br>
<font color=#333333 size=5em> 272.刺巴郡守诗 </font><br>
<font color=#FF0033> 两汉：汉无名氏 </font><br>
狗吠何喧喧，有吏来在门。披衣出门应，府记欲得钱。语穷乞请期，吏怒反见尤。旋步顾家中，家中无可为。思往从邻贷，邻人言已匮。钱钱何难得，令我独憔悴。<br>
<font color=#333333 size=5em> 273.四言赠兄秀才入军诗 其五 </font><br>
<font color=#FF0033> 两汉：嵇康 </font><br>
穆穆惠风。扇彼轻尘。奕奕素波。转此游鳞。伊我之劳。有怀遐人。寤言永思。寔钟所亲。<br>
<font color=#333333 size=5em> 274.四言赠兄秀才入军诗 其十四 </font><br>
<font color=#FF0033> 两汉：嵇康 </font><br>
息徒兰圃，秣马华山。<br>
流磻平皋，垂纶长川。<br>
目送归鸿，手挥五弦。<br>
俯仰自得，游心太玄。<br>
嘉彼钓翁，得鱼忘筌。<br>
郢人逝矣，谁与尽言？<br>
<font color=#333333 size=5em> 275.四言诗十一首 其四 </font><br>
<font color=#FF0033> 两汉：嵇康 </font><br>
敛弦散思。游钓九渊。重流千仞。或饵者悬。猗与庄老。栖迟永年。寔惟龙化。荡志浩然。<br>
<font color=#333333 size=5em> 276.答二郭诗 其二 </font><br>
<font color=#FF0033> 两汉：嵇康 </font><br>
昔蒙父兄祚。少得离负荷。因疏遂成懒。寝迹北山阿。但愿养性命。终己靡有他。良辰不我期。当年值纷华。坎凛趣世教。常恐婴网罗。羲农邈已远。拊膺独咨嗟。朔戒贵尚容。渔父好扬波。虽逸亦已难。非余心所嘉。岂若翔区外。餐琼漱朝霞。遗物弃鄙累。逍遥游太和。结友集灵岳。弹琴登清歌。有能从我者。古人何足多。<br>
<font color=#333333 size=5em> 277.六言诗十首 其一 </font><br>
<font color=#FF0033> 两汉：嵇康 </font><br>
惟上古尧舜。二人功德齐均。不以天下私亲。高尚简朴慈顺。宁济四海蒸民。<br>
<font color=#333333 size=5em> 278.六言诗十首 其九 </font><br>
<font color=#FF0033> 两汉：嵇康 </font><br>
老莱妻贤明。不愿夫子相荆。相将避禄隐耕。乐道闲居采{艹/汧}。终厉高节不倾。<br>
<font color=#333333 size=5em> 279.思奉车子侯歌 </font><br>
<font color=#FF0033> 两汉：刘彻 </font><br>
嘉幽兰兮延秀。蕈妖淫兮中溏。华斐斐兮丽景。风徘徊兮流芳。皇天兮无慧。至人逝兮仙乡。天路远兮无期。不觉涕下兮沾裳。<br>
<font color=#333333 size=5em> 280.辟雍诗 </font><br>
<font color=#FF0033> 两汉：班固 </font><br>
乃流辟雍。辟雍汤汤。圣皇莅止。造舟为梁。皤皤国老。乃父乃兄。抑抑威仪。孝友光明。于赫太上。示我汉行。洪化惟神。永观厥成。<br>
<font color=#333333 size=5em> 281.秦嘉答妇诗 </font><br>
<font color=#FF0033> 两汉：秦嘉 </font><br>
哀人易感伤。<br>
<font color=#333333 size=5em> 282.江南 </font><br>
<font color=#FF0033> 两汉：汉无名氏 </font><br>
鱼戏莲叶间，参差隐叶扇。鸀鳿窥，潋滟无因见。<br>
鱼戏莲叶东，初霞射红尾。傍临谢山侧，恰值清风起。<br>
鱼戏莲叶西，盘盘舞波急。潜依曲岸凉，正对斜光入。<br>
鱼戏莲叶南，欹危午烟叠。光摇越鸟巢，影乱吴娃楫。<br>
鱼戏莲叶北，澄阳动微涟。回看帝子渚，稍背鄂君船。<br>
<font color=#333333 size=5em> 283.六言诗十首 其五 </font><br>
<font color=#FF0033> 两汉：嵇康 </font><br>
生生厚招咎。金玉满堂莫守。古人安此麤丑。独以道德为友。故能延期不朽。<br>
<font color=#333333 size=5em> 284.答二郭诗 其三 </font><br>
<font color=#FF0033> 两汉：嵇康 </font><br>
详观凌世务。屯险多忧虞。施报更相市。大道匿不舒。夷路值枳棘。安步将焉如。权智相倾夺。名位不可居。鸾凤避罻罗。远托昆仑墟。庄周悼灵龟。越稷畏王舆。至人存诸己。隐璞乐玄虚。功名何足殉。乃欲列简书。所好亮若兹。杨氏叹交衢。去去从所志。敢谢道不俱。<br>
<font color=#333333 size=5em> 285.四言诗十一首 其八 </font><br>
<font color=#FF0033> 两汉：嵇康 </font><br>
抄抄翔鸾。舒翼太清。俯眺紫辰。仰看素庭。凌蹑玄虚。浮沉无形。将游区外。啸侣长鸣。神□不存。谁与独争<br>
<font color=#333333 size=5em> 286.四言赠兄秀才入军诗 其四 </font><br>
<font color=#FF0033> 两汉：嵇康 </font><br>
泳彼长川。言息其沚。陟彼高冈。言刈其杞。嗟我独征。靡瞻靡恃。仰彼凯风。载坐载起。<br>
<font color=#333333 size=5em> 287.四言赠兄秀才入军诗 其一 </font><br>
<font color=#FF0033> 两汉：嵇康 </font><br>
鸳鸯于飞。肃肃其羽。朝游高原。夕宿兰渚。邕邕和鸣。顾眄俦侣。俛仰慷慨。优游容与。<br>
<font color=#333333 size=5em> 288.代秋胡歌诗 其一 </font><br>
<font color=#FF0033> 两汉：嵇康 </font><br>
富贵尊荣。忧患谅独多。富贵尊荣。忧患谅独多。古人所惧。丰屋蔀家。人害其上。兽恶网罗。惟有贫贱。可以无他。歌以言之。富贵忧患多。<br>
<font color=#333333 size=5em> 289.赠妇诗 </font><br>
<font color=#FF0033> 两汉：秦嘉 </font><br>
肃肃仆夫征，锵锵扬和铃。清晨当引迈，束带待鸡鸣。顾看空室中，仿佛想姿形。一别怀万恨，起坐为不宁。何用叙我心，遗思致款诚。宝钗好耀首，明镜可鉴形。芳香去垢秽，素琴有清声。诗人感木瓜，乃欲答瑶琼。愧彼赠我厚，惭此往物轻。虽知未足报，贵用叙我情。<br>
<font color=#333333 size=5em> 290.怨歌行 </font><br>
<font color=#FF0033> 两汉：汉无名氏 </font><br>
新裂齐纨素，鲜洁如霜雪。<br>
裁为合欢扇，团团似明月。<br>
出入君怀袖，动摇微风发。<br>
常恐秋节至，凉飚夺炎热。<br>
弃捐箧笥中，恩情中道绝。<br>
<font color=#333333 size=5em> 291.陌上桑 </font><br>
<font color=#FF0033> 两汉：汉无名氏 </font><br>
日出东南隅，照我秦氏楼。秦氏有好女，自名为罗敷。罗敷喜蚕桑，采桑城南隅。青丝为笼系，桂枝为笼钩。头上倭堕髻，耳中明月珠。缃绮为下裙，紫绮为上襦。行者见罗敷，下担捋髭须。少年见罗敷，脱帽著帩头。耕者忘其犁，锄者忘其锄。来归相怨怒，但坐观罗敷。(喜蚕桑 一作：善蚕桑)<br>
使君从南来，五马立踟蹰。使君遣吏往，问是谁家姝？“秦氏有好女，自名为罗敷。”“罗敷年几何？”“二十尚不足，十五颇有余”。使君谢罗敷：“宁可共载不？罗敷前致辞：“使君一何愚！使君自有妇，罗敷自有夫！”<br>
“东方千余骑，夫婿居上头。何用识夫婿？白马从骊驹，青丝系马尾，黄金络马头；腰中鹿卢剑，可值千万余。十五府小吏，二十朝大夫，三十侍中郎，四十专城居。为人洁白晰，鬑鬑颇有须。盈盈公府步，冉冉府中趋。坐中数千人，皆言夫婿殊。”<br>
<font color=#333333 size=5em> 292.孤儿行 </font><br>
<font color=#FF0033> 两汉：汉无名氏 </font><br>
孤儿生，孤子遇生，命独当苦。父母在时，乘坚车，驾驷马。父母已去，兄嫂令我行贾。南到九江，东到齐与鲁。腊月来归，不敢自言苦。头多虮虱，面目多尘土。大兄言办饭，大嫂言视马。上高堂，行取殿下堂。孤儿泪下如雨。使我朝行汲，暮得水来归。手为错，足下无菲。怆怆履霜，中多蒺藜。拔断蒺藜肠肉中，怆欲悲。泪下渫渫，清涕累累。冬无复襦，夏无单衣。居生不乐，不如早去，下从地下黄泉。春气动，草萌芽。三月蚕桑，六月收瓜。将是瓜车，来到还家。瓜车反覆。助我者少，啖瓜者多。愿还我蒂，兄与嫂严。独且急归，当兴校计。乱曰：里中一何譊譊，愿欲寄尺书，将与地下父母，兄嫂难与久居。<br>
<font color=#333333 size=5em> 293.东门行 </font><br>
<font color=#FF0033> 两汉：汉无名氏 </font><br>
出东门，不顾归；来入门，怅欲悲。盎中无斗米储，还视架上无悬衣。拔剑东门去，舍中儿母牵衣啼。“他家但愿富贵，贱妾与君共哺糜。上用仓浪天故，下当用此黄口儿，今非！”“咄！行！吾去为迟！白发时下难久居。”<br>
<font color=#333333 size=5em> 294.古绝句 </font><br>
<font color=#FF0033> 两汉：汉无名氏 </font><br>
日暮秋云阴，江水清且深。何用通音信，莲花玳瑁簪。<br>
<font color=#333333 size=5em> 295.梁甫吟 </font><br>
<font color=#FF0033> 两汉：汉无名氏 </font><br>
步出齐城门，遥望荡阴里。里中有三坟，累累正相似。问是谁家墓，田疆古冶氏。力能排南山，又能绝地纪。一朝被谗言，二桃杀三士。谁能为此谋，相国齐晏子。<br>
<font color=#333333 size=5em> 296.燕赵多佳人 </font><br>
<font color=#FF0033> 两汉：汉无名氏 </font><br>
燕赵多佳人，美者颜如玉。被服罗裳衣，当户理清曲。音响一何悲！弦急知柱促。驰情整巾带，沉吟聊踯躅。思为双飞燕，衔泥巢君屋。<br>
<font color=#333333 size=5em> 297.赠妇诗 </font><br>
<font color=#FF0033> 两汉：秦嘉 </font><br>
皇灵无私亲，为善荷天禄。伤我与尔身，少小罹茕独。既得结大义，欢乐苦不足。念当远离别，思念叙款曲。河广无舟梁，道近隔丘陆。临路怀惆怅，中驾正踯躅。浮云起高山，悲风激深谷。良马不回鞍，轻车不转毂。针药可屡进，愁思难为数。贞士笃终始，恩义不可属。<br>
<font color=#333333 size=5em> 298.代秋胡歌诗 其四 </font><br>
<font color=#FF0033> 两汉：嵇康 </font><br>
役神者弊。极欲令人枯。役神者弊。极欲令人枯。颜回短折。下及童乌。纵体淫恣。莫不早徂。酒色何物。自令不辜。歌以言之。酒色令人枯。<br>
<font color=#333333 size=5em> 299.四言赠兄秀才入军诗 其十六 </font><br>
<font color=#FF0033> 两汉：嵇康 </font><br>
乘风高逝。远登灵丘。托好松乔。携手俱游。朝发太华。夕宿神州。弹琴咏诗。聊以忘忧。</p>
<h3 id="font-color-333333-size-5em-300-别诗-font"><font color=#333333 size=5em> 300.别诗 </font></h3>
<p><font color=#FF0033> 两汉：汉无名氏 </font><br>
良时不再至，离别在须臾。屏营衢路侧，执手野踟蹰。仰视浮云驰，奄忽互相逾。风波一失所，各在天一隅。长当从此别，且复立斯须。欲因晨风发，送子以贱躯。嘉会难再遇，三载为千秋。临河濯长缨，念子怅悠悠。远望悲风至，对酒不能酬。行人怀往路，何以慰我愁。独有盈觞酒，与子结绸缪。携手上河梁，游子暮何之。徘徊蹊路侧，悢悢不能辞。行人难久留，各言长相思。安知非日月，弦望自有时。努力崇明德，皓首以为期。</p>
<blockquote><p>汉朝诗歌自西汉至东汉400年间的诗歌创作，包括文人创作和民间歌谣，其“感于哀乐，缘事而发”的现实主义精神，一直影响到后代。<br>
汉代诗歌是在《诗经》、《楚辞》和秦汉民歌的基础上发展起来的，大致经历了从民间歌谣到文人创作、从乐府歌辞到文人徒诗即“古诗”、从四言体到五言体、从骚体到七言体、从叙事诗到抒情诗的发展过程。其中两汉乐府民歌成就最高，它在两汉诗坛上放射着灿烂的光辉；东汉末年文人开始向乐府民歌学习，创作了不少五言诗，其中无名氏文人《古诗十九首》代表了汉代文人诗歌的最高水平，对五言诗歌的发展具有重要意义。<br>
中国西汉初至东汉末大约400年间的诗歌创作。包括文人创作和民间歌谣，而以两汉乐府和东汉末年的文人五言诗成就最高。<br>
汉武帝时期，正式建立乐府官署，由精通音乐的李延年充任协律都尉，负责制定乐谱和训练乐员，同时大规模地搜集民歌配乐演唱。乐府官署的设置，使汉代民歌得以大量保存，在汉代文人诗坛特别冷落的情况下放射出异常绚烂的光彩，从而形成了中国诗歌史上继《诗经》、《楚辞》之后的第三个重要发展阶段。<br>
汉乐府民歌题材广泛，内容丰富。其中有些诗揭露了官僚贵族的豪奢与残暴，反映了劳动人民生活的痛苦，展现了汉代社会尖锐的阶级对立，传达出被压迫人民愤怒反抗的呼声。如《相逢行》、《妇病行》、《东门行》等；有些诗反映了战争和徭役带给人民的痛苦和灾难，如《十五从军征》、《战城南》、《饮马长城窟》、《古歌》等；有些诗反映了青年男女的爱情和弃妇的痛苦哀怨，如《上邪》、《有所思》、《上山采蘼芜》、《白头吟》、《怨歌行》、《孔雀东南飞》等；还有些诗反映了社会动乱给人们带来的不幸，如《枯鱼过河泣》、《乌生》等等。在艺术上，汉乐府民歌多采用叙事的形式，具有较强的故事性和鲜明生动的人物形象，如《孤儿行》、《陌上桑》、《孔雀东南<br>
飞》；语言朴实凝练，不事雕琢，如《江南》；句式上灵活多样，有四言、杂言，而其最大贡献是开创并完成了五言诗的形式，不仅影响到东汉文人五言诗的创作，而且直接为建安诗歌的繁荣奠定了基础。<br>
与汉乐府民歌比较，汉代文人写诗的很少。西汉文人诗主要有以刘邦《大风歌》为代表的楚歌，传统典雅的四言诗以韦孟《讽谏诗》等为代表。直到东汉时期，在汉乐府民歌的影响下，文人五言诗才开始出现。班固的《咏史》是第一首文人五言诗。其后文人五言诗如雨后春笋，如张衡的《同声歌》、秦嘉的《赠妇诗》、赵壹的《刺世疾邪诗》等。其中代表了汉代文人五言诗最高成就的，是无名氏的《古诗十九首》。《古诗十九首》的作者大都是些失意文人，诗中所抒发的大都是他们失志伤时、离愁别怨及人生无常的忧愤情绪，在艺术上达到了相当成熟的阶段，因此在民间广为流传，成为中国文学史上早期文人五言诗的典范。刘勰在《文心雕龙·明诗》中称誉它为“五言之冠冕”，给予极高的评价。<br>
汉乐府民歌主要保存在《宋书·乐志》和宋代郭茂倩《乐府诗集》中；汉代文人诗主要保存在《史记》、《汉书》、《后汉书》以及南朝梁萧统《文选》、南朝陈徐陵《玉台新咏》中。今人逯钦立辑有《先秦汉魏晋南北朝诗·汉诗》。</p>
</blockquote>
<h2 id="魏晋">魏晋</h2>
<h3 id="font-color-333333-size-5em-1-桃花源记-font"><font color=#333333 size=5em>1.桃花源记</font></h3>
<p><font color=#FF0033>魏晋：陶渊明</font><br>
晋太元中，武陵人捕鱼为业。缘溪行，忘路之远近。忽逢桃花林，夹岸数百步，中无杂树，芳草鲜美，落英缤纷，渔人甚异之。复前行，欲穷其林。<br>
林尽水源，便得一山，山有小口，仿佛若有光。便舍船，从口入。初极狭，才通人。复行数十步，豁然开朗。土地平旷，屋舍俨然，有良田美池桑竹之属。阡陌交通，鸡犬相闻。其中往来种作，男女衣着，悉如外人。黄发垂髫，并怡然自乐。<br>
见渔人，乃大惊，问所从来。具答之。便要还家，设酒杀鸡作食。村中闻有此人，咸来问讯。自云先世避秦时乱，率妻子邑人来此绝境，不复出焉，遂与外人间隔。问今是何世，乃不知有汉，无论魏晋。此人一一为具言所闻，皆叹惋。余人各复延至其家，皆出酒食。停数日，辞去。此中人语云：“不足为外人道也。”(间隔 一作：隔绝)<br>
既出，得其船，便扶向路，处处志之。及郡下，诣太守，说如此。太守即遣人随其往，寻向所志，遂迷，不复得路。<br>
南阳刘子骥，高尚士也，闻之，欣然规往。未果，寻病终，后遂无问津者。<br>
<font color=#333333 size=5em>2.五柳先生传</font><br>
<font color=#FF0033>魏晋：陶渊明</font><br>
先生不知何许人也，亦不详其姓字，宅边有五柳树，因以为号焉。闲静少言，不慕荣利。好读书，不求甚解；每有会意，便欣然忘食。性嗜酒，家贫不能常得。亲旧知其如此，或置酒而招之；造饮辄尽，期在必醉。既醉而退，曾不吝情去留。环堵萧然，不蔽风日；短褐穿结，箪瓢屡空，晏如也。常著文章自娱，颇示己志。忘怀得失，以此自终。<br>
赞曰：黔娄之妻有言：“不戚戚于贫贱，不汲汲于富贵。”其言兹若人之俦乎？衔觞赋诗，以乐其志，无怀氏之民欤？葛天氏之民欤？<br>
<font color=#333333 size=5em>3.饮酒·其五</font><br>
<font color=#FF0033>魏晋：陶渊明</font><br>
结庐在人境，而无车马喧。<br>
问君何能尔？心远地自偏。<br>
采菊东篱下，悠然见南山。<br>
山气日夕佳，飞鸟相与还。<br>
此中有真意，欲辨已忘言。<br>
<font color=#333333 size=5em>4.归园田居·其三</font><br>
<font color=#FF0033>魏晋：陶渊明</font><br>
种豆南山下，草盛豆苗稀。<br>
晨兴理荒秽，带月荷锄归。<br>
道狭草木长，夕露沾我衣。<br>
衣沾不足惜，但使愿无违。<br>
<font color=#333333 size=5em>5.洛神赋</font><br>
<font color=#FF0033>魏晋：曹植</font><br>
黄初三年，余朝京师，还济洛川。古人有言，斯水之神，名曰宓妃。感宋玉对楚王神女之事，遂作斯赋，其词曰：<br>
余从京域，言归东藩，背伊阙 ，越轘辕，经通谷，陵景山。日既西倾，车殆马烦。尔乃税驾乎蘅皋，秣驷乎芝田，容与乎阳林，流眄乎洛川。于是精移神骇，忽焉思散。俯则未察，仰以殊观。睹一丽人，于岩之畔。乃援御者而告之曰：“尔有觌于彼者乎？彼何人斯，若此之艳也！”御者对曰：“臣闻河洛之神，名曰宓妃。然则君王所见，无乃是乎？其状若何，臣愿闻之。”<br>
余告之曰：其形也，翩若惊鸿，婉若游龙，荣曜秋菊，华茂春松。髣髴兮若轻云之蔽月，飘飖兮若流风之回雪。远而望之，皎若太阳升朝霞。迫而察之，灼若芙蕖出渌波。秾纤得衷，修短合度。肩若削成，腰如约素。延颈秀项，皓质呈露，芳泽无加，铅华弗御。云髻峨峨，修眉联娟，丹唇外朗，皓齿内鲜。明眸善睐，靥辅承权，瓌姿艳逸，仪静体闲。柔情绰态，媚于语言。奇服旷世，骨像应图。披罗衣之璀粲兮，珥瑶碧之华琚。戴金翠之首饰，缀明珠以耀躯。践远游之文履，曳雾绡之轻裾。微幽兰之芳蔼兮，步踟蹰于山隅。于是忽焉纵体，以遨以嬉。左倚采旄，右荫桂旗。攘皓腕于神浒兮，采湍濑之玄芝。<br>
余情悦其淑美兮，心振荡而不怡。无良媒以接欢兮，托微波而通辞。愿诚素之先达兮，解玉佩以要之。嗟佳人之信修兮，羌习礼而明诗。抗琼珶以和予兮，指潜渊而为期。执眷眷之款实兮，惧斯灵之我欺。感交甫之弃言兮，怅犹豫而狐疑。收和颜而静志兮，申礼防以自持。<br>
于是洛灵感焉，徙倚彷徨。神光离合，乍阴乍阳。竦轻躯以鹤立，若将飞而未翔。践椒涂之郁烈，步蘅薄而流芳。超长吟以永慕兮，声哀厉而弥长。 尔乃众灵杂遝，命俦啸侣。或戏清流，或翔神渚。或采明珠，或拾翠羽。从南湘之二妃，携汉滨之游女。叹匏瓜之无匹兮，咏牵牛之独处。扬轻袿之猗靡兮，翳修袖以延伫。体迅飞凫，飘忽若神。凌波微步，罗袜生尘。动无常则，若危若安。进止难期，若往若还。转眄流精，光润玉颜。含辞未吐，气若幽兰。华容婀娜，令我忘餐。<br>
于是屏翳收风，川后静波。冯夷鸣鼓，女娲清歌。腾文鱼以警乘，鸣玉鸾以偕逝。六龙俨其齐首，载云车之容裔。鲸鲵踊而夹毂，水禽翔而为卫。于是越北沚，过南冈，纡素领，回清阳，动朱唇以徐言，陈交接之大纲。恨人神之道殊兮，怨盛年之莫当。抗罗袂以掩涕兮，泪流襟之浪浪。悼良会之永绝兮，哀一逝而异乡。无微情以效爱兮，献江南之明珰。虽潜处于太阴，长寄心于君王。忽不悟其所舍，怅神宵而蔽光。<br>
于是背下陵高，足往神留。遗情想像，顾望怀愁。冀灵体之复形，御轻舟而上溯。浮长川而忘返，思绵绵而增慕。夜耿耿而不寐，沾繁霜而至曙。命仆夫而就驾，吾将归乎东路。揽騑辔以抗策，怅盘桓而不能去。<br>
<font color=#333333 size=5em>6.兰亭集序 / 兰亭序</font><br>
<font color=#FF0033>魏晋：王羲之</font><br>
永和九年，岁在癸丑，暮春之初，会于会稽山阴之兰亭，修禊事也。群贤毕至，少长咸集。此地有崇山峻岭，茂林修竹；又有清流激湍，映带左右，引以为流觞曲水，列坐其次。虽无丝竹管弦之盛，一觞一咏，亦足以畅叙幽情。是日也，天朗气清，惠风和畅，仰观宇宙之大，俯察品类之盛，所以游目骋怀，足以极视听之娱，信可乐也。<br>
夫人之相与，俯仰一世，或取诸怀抱，悟言一室之内；或因寄所托，放浪形骸之外。虽趣舍万殊，静躁不同，当其欣于所遇，暂得于己，快然自足，不知老之将至。及其所之既倦，情随事迁，感慨系之矣。向之所欣，俯仰之间，已为陈迹，犹不能不以之兴怀。况修短随化，终期于尽。古人云：“死生亦大矣。”岂不痛哉！(不知老之将至 一作：曾不知老之将至)<br>
每览昔人兴感之由，若合一契，未尝不临文嗟悼，不能喻之于怀。固知一死生为虚诞，齐彭殇为妄作。后之视今，亦犹今之视昔。悲夫！故列叙时人，录其所述，虽世殊事异，所以兴怀，其致一也。后之览者，亦将有感于斯文。<br>
<font color=#333333 size=5em>7.隆中对</font><br>
<font color=#FF0033>魏晋：陈寿</font><br>
亮躬耕陇亩，好为《梁父吟》。身长八尺，每自比于管仲、乐毅，时人莫之许也。惟博陵崔州平、颍川徐庶元直与亮友善，谓为信然。<br>
时先主屯新野。徐庶见先主，先主器之，谓先主曰：“诸葛孔明者，卧龙也，将军岂愿见之乎？”先主曰：“君与俱来。”庶曰：“此人可就见，不可屈致也。将军宜枉驾顾之。”<br>
由是先主遂诣亮，凡三往，乃见。因屏人曰：“汉室倾颓，奸臣窃命，主上蒙尘。孤不度德量力，欲信大义于天下；而智术浅短，遂用猖蹶，至于今日。然志犹未已，君谓计将安出？”<br>
亮答曰：“自董卓已来，豪杰并起，跨州连郡者不可胜数。曹操比于袁绍，则名微而众寡。然操遂能克绍，以弱为强者，非惟天时，抑亦人谋也。今操已拥百万之众，挟天子而令诸侯，此诚不可与争锋。孙权据有江东，已历三世，国险而民附，贤能为之用，此可以为援而不可图也。荆州北据汉、沔，利尽南海，东连吴会，西通巴、蜀，此用武之国，而其主不能守，此殆天所以资将军，将军岂有意乎？益州险塞，沃野千里，天府之土，高祖因之以成帝业。刘璋暗弱，张鲁在北，民殷国富而不知存恤，智能之士思得明君。将军既帝室之胄，信义著于四海，总揽英雄，思贤如渴，若跨有荆、益，保其岩阻，西和诸戎，南抚夷越，外结好孙权，内修政理；天下有变，则命一上将将荆州之军以向宛、洛，将军身率益州之众出于秦川，百姓孰敢不箪食壶浆以迎将军者乎？诚如是，则霸业可成，汉室可兴矣。”<br>
先主曰：“善！”于是与亮情好日密。<br>
关羽、张飞等不悦，先主解之曰：“孤之有孔明，犹鱼之有水也。愿诸君勿复言。”羽、飞乃止。<br>
<font color=#333333 size=5em>8.归去来兮辞·并序</font><br>
<font color=#FF0033>魏晋：陶渊明</font><br>
余家贫，耕植不足以自给。幼稚盈室，瓶无储粟，生生所资，未见其术。亲故多劝余为长吏，脱然有怀，求之靡途。会有四方之事，诸侯以惠爱为德，家叔以余贫苦，遂见用于小邑。于时风波未静，心惮远役，彭泽去家百里，公田之利，足以为酒。故便求之。及少日，眷然有归欤之情。何则？质性自然，非矫厉所得。饥冻虽切，违己交病。尝从人事，皆口腹自役。于是怅然慷慨，深愧平生之志。犹望一稔，当敛裳宵逝。寻程氏妹丧于武昌，情在骏奔，自免去职。仲秋至冬，在官八十余日。因事顺心，命篇曰《归去来兮》。乙巳岁十一月也。<br>
归去来兮，田园将芜胡不归？既自以心为形役，奚惆怅而独悲？悟已往之不谏，知来者之可追。实迷途其未远，觉今是而昨非。舟遥遥以轻飏，风飘飘而吹衣。问征夫以前路，恨晨光之熹微。<br>
乃瞻衡宇，载欣载奔。僮仆欢迎，稚子候门。三径就荒，松菊犹存。携幼入室，有酒盈樽。引壶觞以自酌，眄庭柯以怡颜。倚南窗以寄傲，审容膝之易安。园日涉以成趣，门虽设而常关。策扶老以流憩，时矫首而遐观。云无心以出岫，鸟倦飞而知还。景翳翳以将入，抚孤松而盘桓。<br>
归去来兮，请息交以绝游。世与我而相违，复驾言兮焉求？悦亲戚之情话，乐琴书以消忧。农人告余以春及，将有事于西畴。或命巾车，或棹孤舟。既窈窕以寻壑，亦崎岖而经丘。木欣欣以向荣，泉涓涓而始流。善万物之得时，感吾生之行休。<br>
已矣乎！寓形宇内复几时。曷不委心任去留？胡为乎遑遑欲何之？富贵非吾愿，帝乡不可期。怀良辰以孤往，或植杖而耘耔。登东皋以舒啸，临清流而赋诗。聊乘化以归尽，乐夫天命复奚疑！<br>
<font color=#333333 size=5em>9.归园田居·其一</font><br>
<font color=#FF0033>魏晋：陶渊明</font><br>
少无适俗韵，性本爱丘山。<br>
误落尘网中，一去三十年。(误落 一作：误入)<br>
羁鸟恋旧林，池鱼思故渊。<br>
开荒南野际，守拙归园田。<br>
方宅十余亩，草屋八九间。<br>
榆柳荫后檐，桃李罗堂前。<br>
暧暧远人村，依依墟里烟。<br>
狗吠深巷中，鸡鸣桑树颠。(颠 通 巅)<br>
户庭无尘杂，虚室有余闲。<br>
久在樊笼里，复得返自然。<br>
<font color=#333333 size=5em>10.陈情表</font><br>
<font color=#FF0033>魏晋：西晋·李密</font><br>
臣密言：臣以险衅，夙遭闵凶。生孩六月，慈父见背；行年四岁，舅夺母志。祖母刘愍臣孤弱，躬亲抚养。臣少多疾病，九岁不行，零丁孤苦，至于成立。既无伯叔，终鲜兄弟，门衰祚薄，晚有儿息。外无期功强近之亲，内无应门五尺之僮，茕茕孑立，形影相吊。而刘夙婴疾病，常在床蓐，臣侍汤药，未曾废离。(愍 一作：悯 茕茕孑立 一作：独立)<br>
逮奉圣朝，沐浴清化。前太守臣逵察臣孝廉；后刺史臣荣举臣秀才。臣以供养无主，辞不赴命。诏书特下，拜臣郎中，寻蒙国恩，除臣洗马。猥以微贱，当侍东宫，非臣陨首所能上报。臣具以表闻，辞不就职。诏书切峻，责臣逋慢；郡县逼迫，催臣上道；州司临门，急于星火。臣欲奉诏奔驰，则刘病日笃，欲苟顺私情，则告诉不许。臣之进退，实为狼狈。<br>
伏惟圣朝以孝治天下，凡在故老，犹蒙矜育，况臣孤苦，特为尤甚。且臣少仕伪朝，历职郎署，本图宦达，不矜名节。今臣亡国贱俘，至微至陋，过蒙拔擢，宠命优渥，岂敢盘桓，有所希冀！但以刘日薄西山，气息奄奄，人命危浅，朝不虑夕。臣无祖母，无以至今日，祖母无臣，无以终余年。母孙二人，更相为命，是以区区不能废远。<br>
臣密今年四十有四，祖母今年九十有六，是臣尽节于陛下之日长，报养刘之日短也。乌鸟私情，愿乞终养。臣之辛苦，非独蜀之人士及二州牧伯所见明知，皇天后土，实所共鉴。愿陛下矜悯愚诚，听臣微志，庶刘侥幸，保卒余年。臣生当陨首，死当结草。臣不胜犬马怖惧之情，谨拜表以闻。(祖母 一作：祖母刘)<br>
<font color=#333333 size=5em>11.白马篇</font><br>
<font color=#FF0033>魏晋：曹植</font><br>
白马饰金羁，连翩西北驰。借问谁家子，幽并游侠儿。<br>
少小去乡邑，扬声沙漠垂。宿昔秉良弓，楛矢何参差。<br>
控弦破左的，右发摧月支。仰手接飞猱，俯身散马蹄。<br>
狡捷过猴猿，勇剽若豹螭。边城多警急，虏骑数迁移。<br>
羽檄从北来，厉马登高堤。长驱蹈匈奴，左顾凌鲜卑。<br>
弃身锋刃端，性命安可怀？父母且不顾，何言子与妻！<br>
名编壮士籍，不得中顾私。捐躯赴国难，视死忽如归！(名编 一作：名在)<br>
<font color=#333333 size=5em>12.后出师表</font><br>
<font color=#FF0033>魏晋：诸葛亮</font><br>
先帝深虑汉、贼不两立，王业不偏安，故托臣以讨贼也。以先帝之明，量臣之才，固知臣伐贼，才弱敌强也。然不伐贼，王业亦亡。惟坐而待亡，孰与伐之？是故托臣而弗疑也。<br>
臣受命之日，寝不安席，食不甘味。思惟北征。宜先入南。故五月渡泸，深入不毛，并日而食；臣非不自惜也，顾王业不可得偏安于蜀都，故冒危难，以奉先帝之遗意也，而议者谓为非计。今贼适疲于西，又务于东，兵法乘劳，此进趋之时也。谨陈其事如左：<br>
高帝明并日月，谋臣渊深，然涉险被创，危然后安。今陛下未及高帝，谋臣不如良、平，而欲以长策取胜，坐定天下，此臣之未解一也。<br>
刘繇、王朗各据州郡，论安言计，动引圣人，群疑满腹，众难塞胸，今岁不战，明年不征，使孙策坐大，遂并江东，此臣之未解二也。<br>
曹操智计，殊绝于人，其用兵也，仿佛孙、吴，然困于南阳，险于乌巢，危于祁连，逼于黎阳，几败北山，殆死潼关，然后伪定一时耳。况臣才弱，而欲以不危而定之，此臣之未解三也。<br>
曹操五攻昌霸不下，四越巢湖不成，任用李服而李服图之，委任夏侯而夏侯败亡，先帝每称操为能，犹有此失，况臣驽下，何能必胜？此臣之未解四也。<br>
自臣到汉中，中间期年耳，然丧赵云、阳群、马玉、阎芝、丁立、白寿、刘郃、邓铜等及曲长、屯将七十余人，突将、无前、賨叟、青羌、散骑、武骑一千余人。此皆数十年之内所纠合四方之精锐，非一州之所有；若复数年，则损三分之二也，当何以图敌？此臣之未解五也。<br>
今民穷兵疲，而事不可息；事不可息，则住与行劳费正等。而不及今图之，欲以一州之地，与贼持久，此臣之未解六也。<br>
夫难平者，事也。昔先帝败军于楚，当此时，曹操拊手，谓天下已定。然后先帝东连吴越，西取巴蜀，举兵北征，夏侯授首，此操之失计，而汉事将成也。然后吴更违盟，关羽毁败，秭归蹉跌，曹丕称帝。凡事如是，难可逆见。臣鞠躬尽瘁，死而后已。至于成败利钝，非臣之明所能逆睹也。<br>
<font color=#333333 size=5em>13.燕歌行二首·其一</font><br>
<font color=#FF0033>魏晋：曹丕</font><br>
秋风萧瑟天气凉，草木摇落露为霜，群燕辞归鹄南翔。(鹄南翔 一作 雁南翔）<br>
念君客游思断肠，慊慊思归恋故乡，君何淹留寄他方？<br>
贱妾茕茕守空房，忧来思君不敢忘，不觉泪下沾衣裳。<br>
援琴鸣弦发清商，短歌微吟不能长。<br>
明月皎皎照我床，星汉西流夜未央。<br>
牵牛织女遥相望，尔独何辜限河梁。<br>
<font color=#333333 size=5em>14.赠从弟</font><br>
<font color=#FF0033>魏晋：刘桢</font><br>
亭亭山上松，瑟瑟谷中风。<br>
风声一何盛，松枝一何劲。<br>
冰霜正惨凄，终岁常端正。<br>
岂不罹凝寒，松柏有本性。<br>
<font color=#333333 size=5em>15.一毛不拔</font><br>
<font color=#FF0033>魏晋：邯郸淳</font><br>
一猴死，见冥王，求转人身。王曰：“既欲做人，须将毛尽拔去。”即唤夜叉拔之。方拔一根，猴不胜痛叫。王笑曰：“看你一毛不拔，如何做人？”<br>
<font color=#333333 size=5em>16.杂诗</font><br>
<font color=#FF0033>魏晋：陶渊明</font><br>
人生无根蒂，飘如陌上尘。<br>
分散逐风转，此已非常身。<br>
落地为兄弟，何必骨肉亲！<br>
得欢当作乐，斗酒聚比邻。<br>
盛年不重来，一日难再晨。<br>
及时当勉励，岁月不待人。<br>
<font color=#333333 size=5em>17.七哀诗</font><br>
<font color=#FF0033>魏晋：曹植</font><br>
明月照高楼，流光正徘徊。<br>
上有愁思妇，悲叹有余哀。<br>
借问叹者谁？言是宕子妻。<br>
君行逾十年，孤妾常独栖。<br>
君若清路尘，妾若浊水泥。<br>
浮沉各异势，会合何时谐？<br>
愿为西南风，长逝入君怀。<br>
君怀良不开，贱妾当何依？<br>
<font color=#333333 size=5em>18.思吴江歌</font><br>
<font color=#FF0033>魏晋：张翰</font><br>
秋风起兮木叶飞，吴江水兮鲈正肥。<br>
三千里兮家未归，恨难禁兮仰天悲。<br>
<font color=#333333 size=5em>19.咏史·郁郁涧底松</font><br>
<font color=#FF0033>魏晋：左思</font><br>
郁郁涧底松，离离山上苗。<br>
以彼径寸茎，荫此百尺条。<br>
世胄蹑高位，英俊沉下僚。<br>
地势使之然，由来非一朝。<br>
金张藉旧业，七叶珥汉貂。<br>
冯公岂不伟，白首不见招。<br>
<font color=#333333 size=5em>20.读山海经·其十</font><br>
<font color=#FF0033>魏晋：陶渊明</font><br>
精卫衔微木，将以填沧海。<br>
刑天舞干戚，猛志固常在。<br>
同物既无虑，化去不复悔。<br>
徒设在昔心，良辰讵可待。(辰 一作：晨)<br>
<font color=#333333 size=5em>21.归园田居·其二</font><br>
<font color=#FF0033>魏晋：陶渊明</font><br>
野外罕人事，穷巷寡轮鞅。<br>
白日掩荆扉，虚室绝尘想。<br>
时复墟曲中，披草共来往。(墟曲中 一作：墟曲人)<br>
相见无杂言，但道桑麻长。<br>
桑麻日已长，我土日已广。<br>
常恐霜霰至，零落同草莽。<br>
<font color=#333333 size=5em>22.宋定伯捉鬼</font><br>
<font color=#FF0033>魏晋：干宝</font><br>
南阳宋定伯,年少时，夜行逢鬼。问之，鬼言：“我是鬼。”鬼问：“汝复谁？”定伯诳之，言：“我亦鬼。”鬼问：“欲至何所？”答曰：“欲至宛市。”鬼言：“我亦欲至宛市。”遂行。<br>
数里，鬼言：“步行太亟，可共递相担，何如？”定伯曰：“大善。”鬼便先担定伯数里。鬼言：“卿太重，将非鬼也？”定伯言：“我新鬼，故身重耳。”定伯因复担鬼，鬼略无重。如是再三。定伯复言：“我新鬼，不知有何所畏忌？”鬼答言：“惟不喜人唾。”于是共行。道遇水，定伯令鬼先渡，听之，了然无声音。定伯自渡，漕漼作声。鬼复言：“何以作声？”定伯曰：“新死，不习渡水故耳，勿怪吾也。”<br>
行欲至宛市，定伯便担鬼著肩上，急持之。鬼大呼，声咋咋然，索下，不复听之。径至宛市中下著地，化为一羊，便卖之恐其变化，唾之。得钱千五百，乃去。于是石崇言：“定伯卖鬼,得钱千五百文。”<br>
<font color=#333333 size=5em>23.截竿入城</font><br>
<font color=#FF0033>魏晋：邯郸淳 撰</font><br>
鲁有执长竿入城门者，初竖执之，不可入；横执之，亦不可入。计无所出。俄有老父至，曰：“吾非圣人，但见事多矣！何不以锯中截而入？&quot;遂依而截之。<br>
<font color=#333333 size=5em>24.归园田居·其五</font><br>
<font color=#FF0033>魏晋：陶渊明</font><br>
怅恨独策还，崎岖历榛曲。<br>
山涧清且浅，可以濯吾足。<br>
漉我新熟酒，只鸡招近局。<br>
日入室中暗，荆薪代明烛。<br>
欢来苦夕短，已复至天旭。<br>
<font color=#333333 size=5em>25.咏荆轲</font><br>
<font color=#FF0033>魏晋：陶渊明</font><br>
燕丹善养士，志在报强嬴。<br>
招集百夫良，岁暮得荆卿。<br>
君子死知己，提剑出燕京；<br>
素骥鸣广陌，慷慨送我行。<br>
雄发指危冠，猛气冲长缨。<br>
饮饯易水上，四座列群英。<br>
渐离击悲筑，宋意唱高声。<br>
萧萧哀风逝，淡淡寒波生。<br>
商音更流涕，羽奏壮士惊。<br>
心知去不归，且有后世名。<br>
登车何时顾，飞盖入秦庭。<br>
凌厉越万里，逶迤过千城。<br>
图穷事自至，豪主正怔营。<br>
惜哉剑术疏，奇功遂不成。<br>
其人虽已没，千载有馀情。<br>
<font color=#333333 size=5em>26.杂诗七首·其一</font><br>
<font color=#FF0033>魏晋：曹植</font><br>
高台多悲风，朝日照北林。<br>
之子在万里，江湖迥且深。<br>
方舟安可极，离思故难任！<br>
孤雁飞南游，过庭长哀吟。<br>
翘思慕远人，愿欲托遗音。<br>
形影忽不见，翩翩伤我心。<br>
<font color=#333333 size=5em>27.冬十月</font><br>
<font color=#FF0033>魏晋：曹操</font><br>
孟冬十月，北风徘徊，天气肃清，繁霜霏霏。<br>
鵾鸡晨鸣，鸿雁南飞，鸷鸟潜藏，熊罴窟栖。<br>
钱镈停置，农收积场，逆旅整设，以通贾商。<br>
幸甚至哉！歌以咏志。<br>
<font color=#333333 size=5em>28.饮酒·其四</font><br>
<font color=#FF0033>魏晋：陶渊明</font><br>
秋菊有佳色，裛露掇其英。<br>
泛此忘忧物，远我遗世情。<br>
一觞虽独尽，杯尽壶自倾。<br>
日入群动息，归鸟趋林鸣。<br>
啸傲东轩下，聊复得此生。<br>
<font color=#333333 size=5em>29.诫外甥书</font><br>
<font color=#FF0033>魏晋：诸葛亮</font><br>
夫志当存高远，慕先贤，绝情欲，弃凝滞，使庶几之志，揭然有所存，恻然有所感；忍屈伸，去细碎，广咨问，除嫌吝，虽有淹留，何损于美趣，何患于不济。若志不强毅，意不慷慨，徒碌碌滞于俗，默默束于情，永窜伏于凡庸，不免于下流矣！</p>
<h3 id="font-color-333333-size-5em-30-苦寒行-font"><font color=#333333 size=5em>30.苦寒行</font></h3>
<p><font color=#FF0033>魏晋：曹操</font><br>
北上太行山，艰哉何巍巍！<br>
羊肠坂诘屈，车轮为之摧。<br>
树木何萧瑟，北风声正悲。<br>
熊罴对我蹲，虎豹夹路啼。<br>
溪谷少人民，雪落何霏霏！<br>
延颈长叹息，远行多所怀。<br>
我心何怫郁，思欲一东归。<br>
水深桥梁绝，中路正徘徊。<br>
迷惑失故路，薄暮无宿栖。<br>
行行日已远，人马同时饥。<br>
担囊行取薪，斧冰持作糜。<br>
悲彼《东山》诗，悠悠使我哀。<br>
<font color=#333333 size=5em>31.七哀诗三首·其一</font><br>
<font color=#FF0033>魏晋：王粲</font><br>
西京乱无象，豺虎方遘患。<br>
复弃中国去，委身适荆蛮。<br>
亲戚对我悲，朋友相追攀。<br>
出门无所见，白骨蔽平原。<br>
路有饥妇人，抱子弃草间。<br>
顾闻号泣声，挥涕独不还。<br>
“未知身死处，何能两相完？”<br>
驱马弃之去，不忍听此言。<br>
南登霸陵岸，回首望长安，<br>
悟彼下泉人，喟然伤心肝。<br>
<font color=#333333 size=5em>32.杂诗七首·其四</font><br>
<font color=#FF0033>魏晋：曹植</font><br>
南国有佳人，容华若桃李。<br>
朝游江北岸，夕宿潇湘沚。<br>
时俗薄朱颜，谁为发皓齿？<br>
俯仰岁将暮，荣耀难久恃。<br>
<font color=#333333 size=5em>33.归园田居·其四</font><br>
<font color=#FF0033>魏晋：陶渊明</font><br>
久去山泽游，浪莽林野娱。<br>
试携子侄辈，披榛步荒墟。<br>
徘徊丘垄间，依依昔人居。<br>
井灶有遗处，桑竹残朽株。<br>
借问采薪者，此人皆焉如？<br>
薪者向我言，死没无复余。<br>
一世异朝市，此语真不虚。<br>
人生似幻化，终当归空无。<br>
<font color=#333333 size=5em>34.酌贪泉</font><br>
<font color=#FF0033>魏晋：吴隐之</font><br>
古人云此水，一歃怀千金。<br>
试使夷齐饮，终当不易心。<br>
<font color=#333333 size=5em>35.移居二首</font><br>
<font color=#FF0033>魏晋：陶渊明</font><br>
昔欲居南村，非为卜其宅。<br>
闻多素心人，乐与数晨夕。<br>
怀此颇有年，今日从兹役。<br>
敝庐何必广，取足蔽床席。<br>
邻曲时时来，抗言谈在昔。<br>
奇文共欣赏，疑义相与析。<br>
春秋多佳日，登高赋新诗。<br>
过门更相呼，有酒斟酌之。<br>
农务各自归，闲暇辄相思。<br>
相思则披衣，言笑无厌时。<br>
此理将不胜？无为忽去兹。<br>
衣食当须纪，力耕不吾欺。<br>
<font color=#333333 size=5em>36.咏怀八十二首·其一</font><br>
<font color=#FF0033>魏晋：阮籍</font><br>
夜中不能寐，起坐弹鸣琴。<br>
薄帷鉴明月，清风吹我襟。<br>
孤鸿号外野，翔鸟鸣北林。<br>
徘徊将何见？忧思独伤心。<br>
<font color=#333333 size=5em>37.美女篇</font><br>
<font color=#FF0033>魏晋：曹植</font><br>
美女妖且闲，采桑歧路间。<br>
柔条纷冉冉，叶落何翩翩。<br>
攘袖见素手，皓腕约金环。<br>
头上金爵钗，腰佩翠琅玕。<br>
明珠交玉体，珊瑚间木难。<br>
罗衣何飘飘，轻裾随风还。<br>
顾盼遗光彩，长啸气若兰。<br>
行徒用息驾，休者以忘餐。<br>
借问女安居，乃在城南端。<br>
青楼临大路，高门结重关。<br>
容华耀朝日，谁不希令颜？<br>
媒氏何所营？玉帛不时安。<br>
佳人慕高义，求贤良独难。<br>
众人徒嗷嗷，安知彼所观？<br>
盛年处房室，中夜起长叹。<br>
<font color=#333333 size=5em>38.铜雀台赋</font><br>
<font color=#FF0033>魏晋：曹植</font><br>
从明后而嬉游兮，登层台以娱情。<br>
见太府之广开兮，观圣德之所营。<br>
建高门之嵯峨兮，浮双阙乎太清。<br>
立中天之华观兮，连飞阁乎西城。<br>
临漳水之长流兮，望园果之滋荣。<br>
仰春风之和穆兮，听百鸟之悲鸣。<br>
天云垣其既立兮，家愿得而获逞。<br>
扬仁化于宇内兮，尽肃恭于上京。<br>
惟桓文之为盛兮，岂足方乎圣明！<br>
休矣美矣！惠泽远扬。<br>
翼佐我皇家兮，宁彼四方。<br>
同天地之规量兮，齐日月之晖光。<br>
永贵尊而无极兮，等年寿于东王。《三国志》版<br>
从明后以嬉游兮，登层台以娱情。<br>
见太府之广开兮，观圣德之所营。<br>
建高门之嵯峨兮，浮双阙乎太清。<br>
立中天之华观兮，连飞阁乎西城。<br>
临漳水之长流兮，望园果之滋荣。<br>
立双台于左右兮，有玉龙与金凤。<br>
揽二乔于东南兮，乐朝夕之与共。<br>
俯皇都之宏丽兮，瞰云霞之浮动。<br>
欣群才之来萃兮，协飞熊之吉梦。<br>
仰春风之和穆兮，听百鸟之悲鸣。<br>
云天亘其既立兮，家愿得乎双逞。<br>
扬仁化于宇宙兮，尽肃恭于上京。<br>
惟桓文之为盛兮，岂足方乎圣明？<br>
休矣美矣！惠泽远扬。<br>
翼佐我皇家兮，宁彼四方。<br>
同天地之规量兮，齐日月之辉光。<br>
永贵尊而无极兮，等君寿于东皇。<br>
御龙旗以遨游兮，回鸾驾而周章。<br>
恩化及乎四海兮，嘉物阜而民康。<br>
愿斯台之永固兮，乐终古而未央！《三国演义》版<br>
<font color=#333333 size=5em>39.赠秀才入军·其十四</font><br>
<font color=#FF0033>魏晋：嵇康</font><br>
息徒兰圃，秣马华山。<br>
流磻平皋，垂纶长川。<br>
目送归鸿，手挥五弦。<br>
俯仰自得，游心太玄。<br>
嘉彼钓叟，得鱼忘筌。<br>
郢人逝矣，谁与尽言？<br>
40赠徐干诗<br>
<font color=#FF0033>魏晋：刘桢</font><br>
谁谓相去远。隔此西掖垣。拘限清切禁。中情无由宣。思子沉心曲。长叹不能言。起坐失次第。一日三四迁。步出北寺门。遥望西苑园。细柳夹道生。方塘含清源。轻叶随风转。飞鸟何翻翻。乖人易感动。涕下与衿连。仰视白日光。皦皦高且悬。兼烛八纮内。物类无颇偏。我独抱深感。不得与比焉。<br>
<font color=#333333 size=5em>41.四时</font><br>
<font color=#FF0033>魏晋：陶渊明</font><br>
春水满四泽，夏云多奇峰。<br>
秋月扬明晖，冬岭秀寒松。<br>
<font color=#333333 size=5em>42.读山海经·其一</font><br>
<font color=#FF0033>魏晋：陶渊明</font><br>
孟夏草木长，绕屋树扶疏。<br>
众鸟欣有托，吾亦爱吾庐。<br>
既耕亦已种，时还读我书。<br>
穷巷隔深辙，颇回故人车。<br>
欢言酌春酒，摘我园中蔬。<br>
微雨从东来，好风与之俱。<br>
泛览《周王传》，流观《山海》图。<br>
俯仰终宇宙，不乐复何如？<br>
<font color=#333333 size=5em>43.薤露</font><br>
<font color=#FF0033>魏晋：曹操</font><br>
惟汉廿二世，所任诚不良。<br>
沐猴而冠带，知小而谋强。<br>
犹豫不敢断，因狩执君王。<br>
白虹为贯日，己亦先受殃。<br>
贼臣持国柄，杀主灭宇京。<br>
荡覆帝基业，宗庙以燔丧。<br>
播越西迁移，号泣而且行。<br>
瞻彼洛城郭，微子为哀伤。<br>
<font color=#333333 size=5em>44.燕歌行二首·其二</font><br>
<font color=#FF0033>魏晋：曹丕</font><br>
别日何易会日难，山川悠远路漫漫。<br>
郁陶思君未敢言，寄声浮云往不还。<br>
涕零雨面毁形颜，谁能怀忧独不叹。<br>
展诗清歌仰自宽，乐往哀来摧肺肝。<br>
耿耿伏枕不能眠，披衣出户步东西。<br>
仰看星月观云间，飞鸽晨鸣声可怜，留连顾怀不能存。<br>
<font color=#333333 size=5em>45.赠白马王彪·并序</font><br>
<font color=#FF0033>魏晋：曹植</font><br>
黄初四年五月，白马王、任城王与余俱朝京师、会节气。到洛阳，任城王薨。至七月，与白马王还国。后有司以二王归藩，道路宜异宿止，意毒恨之。盖以大别在数日，是用自剖，与王辞焉，愤而成篇。<br>
谒帝承明庐，逝将归旧疆。清晨发皇邑，日夕过首阳。伊洛广且深，欲济川无梁。泛舟越洪涛，怨彼东路长。顾瞻恋城阙，引领情内伤。<br>
太谷何寥廓，山树郁苍苍。霖雨泥我涂，流潦浩纵横。中逵绝无轨，改辙登高岗。修坂造云日，我马玄以黄。<br>
玄黄犹能进，我思郁以纡。郁纡将何念，亲爱在离居。本图相与偕，中更不克俱。鸱枭鸣衡轭，豺狼当路衢。苍蝇间白黑，谗巧令亲疏。欲还绝无蹊，揽辔止踟蹰。(衡轭 通：衡扼)<br>
踟蹰亦何留？相思无终极。秋风发微凉，寒蝉鸣我侧。原野何萧条，白日忽西匿。归鸟赴乔林，翩翩厉羽翼。孤兽走索群，衔草不遑食。感物伤我怀，抚心长太息。<br>
太息将何为，天命与我违。奈何念同生，一往形不归。孤魂翔故域，灵柩寄京师。存者忽复过，亡殁身自衰。人生处一世，去若朝露晞。年在桑榆间，影响不能追。自顾非金石，咄唶令心悲。<br>
心悲动我神，弃置莫复陈。丈夫志四海，万里犹比邻。恩爱苟不亏，在远分日亲。何必同衾帱，然后展慇懃。忧思成疾疢，无乃儿女仁。仓卒骨肉情，能不怀苦辛？<br>
苦辛何虑思，天命信可疑。虚无求列仙，松子久吾欺。变故在斯须，百年谁能持？离别永无会，执手将何时？王其爱玉体，俱享黄髪期。收泪即长路，援笔从此辞。<br>
<font color=#333333 size=5em>46.杂诗二首</font><br>
<font color=#FF0033>魏晋：曹丕</font><br>
漫漫秋夜长，烈烈北风凉。<br>
展转不能寐，披衣起彷徨。<br>
彷徨忽已久，白露沾我裳。<br>
俯视清水波，仰看明月光。<br>
天汉回西流，三五正纵横。<br>
草虫鸣何悲，孤雁独南翔。<br>
郁郁多悲思，绵绵思故乡。<br>
愿飞安得翼，欲济河无梁。<br>
向风长叹息，断绝我中肠。<br>
西北有浮云，亭亭如车盖。<br>
惜我时不遇，适与飘风会。<br>
吹我东南行，行行至吴会。<br>
吴会非吾乡，安能久留滞。<br>
弃置勿复陈，客子常畏人。<br>
<font color=#333333 size=5em>47.车遥遥篇</font><br>
<font color=#FF0033>魏晋：傅玄</font><br>
车遥遥兮马洋洋，追思君兮不可忘。<br>
君安游兮西入秦，愿为影兮随君身。<br>
君在阴兮影不见，君依光兮妾所愿。<br>
<font color=#333333 size=5em>48.文赋</font><br>
<font color=#FF0033>魏晋：陆机</font><br>
余每观才士之所作，窃有以得其用心。夫放言谴辞，良多变矣，妍蚩好恶，可得而言。每自属文，尤见其情。恒患意不称物，文不逮意。盖非知之难，能之难也。故作《文赋》，以述先士之盛藻，因论作文之利害所由，它日殆可谓曲尽其妙。至于操斧伐柯，虽取则不远，若夫随手之变，良难以辞逮。盖所能言者具于此云。<br>
佇中区以玄览，颐情志于典坟。遵四时以叹逝，瞻万物而思纷。悲落叶于劲秋，喜柔条于芳春。心懔懔以怀霜，志眇眇而临云。詠世德之骏烈，诵先人之清芬。游文章之林府，嘉丽藻之彬彬。慨投篇而援笔，聊宣之乎斯文。<br>
其始也，皆收视反听，耽思傍讯。精骛八极，心游万仞。其致也，情曈曨而弥鲜，物昭晰而互进。倾群言之沥液、漱六艺之芳润。浮天渊以安流，濯下泉而潜浸。于是沉辞怫悦，若游鱼衔钩，而出重渊之深；浮藻联翩，若翰鸟婴缴，而坠曾云之峻。收百世之阙文，採千载之遗韻。谢朝华于已披，启夕秀于未振。观古今于须臾，抚四海于一瞬。然后选义按部，考辞就班。抱景者咸叩，怀响者毕弹。或因枝以振叶，或沿波而讨源。或本隐以之显，或求易而得难。或虎变而兽扰，或龙见而鸟澜。或妥帖而易施，或岨峿而不安。罄澄心以凝思，眇众虑而为言。笼天地于形内，挫万物于笔端。始躑躅于燥吻，终流离于濡翰。理扶质以立干，文垂条而结繁。信情貌之不差，故每变而在颜。思涉乐其必笑，方言哀而已叹。或操觚以率尔，或含毫而邈然。<br>
伊兹事之可乐，固圣贤之可钦。课虚无以责有，叩寂寞而求音。函绵邈于尺素，吐滂沛乎寸心。言恢之而弥广，思按之而逾深。播芳蕤之馥馥，发青条之森森。粲风飞而猋竖，郁云起乎翰林。<br>
体有万殊，物无一量。纷纭挥霍，形难为状。辞程才以效伎，意司契而为匠。在有无而僶俛，当浅深而不让。虽离方而遯圆，期穷形而尽相。故夫夸目者尚奢，惬心者贵当。言穷者无隘，论达者唯旷。<br>
诗缘情而绮靡，赋体物而浏亮。碑披文以相质，诔缠绵而悽怆。铭博约而温润，箴顿挫而清壮。颂优游以彬蔚，论精微而朗畅。奏平徹以闲雅，说炜晔而谲诳。虽区分之在兹，亦禁邪而制放。要辞达而理举，故无取乎冗长。<br>
其为物也多姿，其为体也屡迁；其会意也尚巧，其遣言也贵妍。暨音声之迭代，若五色之相宣。虽逝止之无常，故崎錡而难便。苟达变而相次，犹开流以纳泉；如失机而后会，恒操末以续颠。谬玄黄之秩叙，故淟涊而不鲜。<br>
或仰逼于先条，或俯侵于后章；或辞害而理比，或言顺而意妨。离之则双美，合之则两伤。考殿最于锱铢，定去留于毫芒；苟铨衡之所裁，固应绳其必当。<br>
或文繁理富，而意不指适。极无两致，尽不可益。立片言而居要，乃一篇之警策；虽众辞之有条，必待兹而效绩。亮功多而累寡，故取足而不易。<br>
或藻思綺合，清丽千眠。炳若缛绣，悽若繁絃。必所拟之不殊，乃闇合乎曩篇。虽杼轴于予怀，忧他人之我先。苟伤廉而愆义，亦虽爱而必捐。<br>
或苕发颖竖，离众绝致；形不可逐，响难为系。块孤立而特峙，非常音之所纬。心牢落而无偶，意徘徊而不能揥。石韫玉而山辉，水怀珠而川媚。彼榛楛之勿翦，亦蒙荣于集翠。缀《下里》于《白雪》，吾亦济夫所伟。<br>
或讬言于短韻，对穷迹而孤兴，俯寂寞而无友，仰寥廓而莫承；譬偏絃之独张，含清唱而靡应。或寄辞于瘁音，徒靡言而弗华，混妍蚩而成体，累良质而为瑕；象下管之偏疾，故虽应而不和。或遗理以存异，徒寻虚以逐微，言寡情而鲜爱，辞浮漂而不归；犹絃么而徽急，故虽和而不悲。或奔放以谐和，务嘈囋而妖冶，徒悦目而偶俗，故高声而曲下；寤《防露》与桑间，又虽悲而不雅。或清虚以婉约，每除烦而去滥，阙大羹之遗味，同朱絃之清氾；虽一唱而三叹，固既雅而不艳。<br>
若夫丰约之裁，俯仰之形，因宜适变，曲有微情。或言拙而喻巧，或理朴而辞轻；或袭故而弥新，或沿浊而更清；或览之而必察，或研之而后精。譬犹舞者赴节以投袂，歌者应絃而遣声。是盖轮扁所不得言，故亦非华说之所能精。<br>
普辞条与文律，良余膺之所服。练世情之常尤，识前脩之所淑。虽发于巧心，或受蚩于拙目。彼琼敷与玉藻，若中原之有菽。同橐籥之罔穷，与天地乎并育。虽纷蔼于此世，嗟不盈于予掬。患挈缾之屡空，病昌言之难属。故踸踔于短垣，放庸音以足曲。恒遗恨以终篇，岂怀盈而自足？惧蒙尘于叩缶，顾取笑乎鸣玉。<br>
若夫应感之会，通塞之纪，来不可遏，去不可止，藏若景灭，行犹响起。方天机之骏利，夫何纷而不理？思风发于胸臆，言泉流于唇齿；纷葳蕤以馺遝，唯豪素之所拟；文徽徽以溢目，音冷冷而盈耳。及其六情底滞，志往神留，兀若枯木，豁若涸流；揽营魂以探赜，顿精爽而自求；理翳翳而愈伏，思轧轧其若抽。是以或竭情而多悔，或率意而寡尤。虽兹物之在我，非余力之所戮。故时抚空怀而自惋，吾未识夫开塞之所由。<br>
伊兹文之为用，固众理之所因。恢万里而无阂，通亿载而为津。俯殆则于来叶，仰观象乎古人。济文武于将坠，宣风声于不泯。塗无远而不弥，理无微而弗纶。配霑润于云雨，象变化乎鬼神。被金石而德广，流管絃而日新。<br>
<font color=#333333 size=5em>49.闲情赋</font><br>
<font color=#FF0033>魏晋：陶渊明</font><br>
初，张衡作《定情赋》，蔡邕作《静情赋》，检逸辞而宗澹泊，始则荡以思虑，而终归闲正。将以抑流宕之邪心，谅有助于讽谏。缀文之士，奕代继作；因并触类，广其辞义。余园闾多暇，复染翰为之；虽文妙不足，庶不谬作者之意乎。<br>
夫何瑰逸之令姿，独旷世以秀群。表倾城之艳色，期有德于传闻。佩鸣玉以比洁，齐幽兰以争芬。淡柔情于俗内，负雅志于高云。悲晨曦之易夕，感人生之长勤；同一尽于百年，何欢寡而愁殷！褰朱帏而正坐，泛清瑟以自欣。送纤指之余好，攮皓袖之缤纷。瞬美目以流眄，含言笑而不分。曲调将半，景落西轩。悲商叩林，白云依山。仰睇天路，俯促鸣弦。神仪妩媚，举止详妍。<br>
激清音以感余，愿接膝以交言。欲自往以结誓，惧冒礼之为愆；待凤鸟以致辞，恐他人之我先。意惶惑而靡宁，魂须臾而九迁：愿在衣而为领，承华首之余芳；悲罗襟之宵离，怨秋夜之未央！愿在裳而为带，束窈窕之纤身；嗟温凉之异气，或脱故而服新！愿在发而为泽，刷玄鬓于颓肩；悲佳人之屡沐，从白水而枯煎！愿在眉而为黛，随瞻视以闲扬；悲脂粉之尚鲜，或取毁于华妆！愿在莞而为席，安弱体于三秋；悲文茵之代御，方经年而见求！愿在丝而为履，附素足以周旋；悲行止之有节，空委弃于床前！愿在昼而为影，常依形而西东；悲高树之多荫，慨有时而不同！愿在夜而为烛，照玉容于两楹；悲扶桑之舒光，奄灭景而藏明！愿在竹而为扇，含凄飙于柔握；悲白露之晨零，顾襟袖以缅邈！愿在木而为桐，作膝上之鸣琴；悲乐极以哀来，终推我而辍音！<br>
考所愿而必违，徒契契以苦心。拥劳情而罔诉，步容与于南林。栖木兰之遗露，翳青松之余阴。傥行行之有觌，交欣惧于中襟；竟寂寞而无见，独悁想以空寻。敛轻裾以复路，瞻夕阳而流叹。步徙倚以忘趣，色凄惨而矜颜。叶燮燮以去条，气凄凄而就寒，日负影以偕没，月媚景于云端。鸟凄声以孤归，兽索偶而不还。悼当年之晚暮，恨兹岁之欲殚。思宵梦以从之，神飘飘而不安；若凭舟之失棹，譬缘崖而无攀。于时毕昴盈轩，北风凄凄，炯炯不寐，众念徘徊。起摄带以侍晨，繁霜粲于素阶。鸡敛翅而未鸣，笛流远以清哀；始妙密以闲和，终寥亮而藏摧。意夫人之在兹，托行云以送怀；行云逝而无语，时奄冉而就过。徒勤思而自悲，终阻山而滞河。迎清风以怯累，寄弱志于归波。尤《蔓草》之为会，诵《召南》之余歌。坦万虑以存诚，憩遥情于八遐。<br>
<font color=#333333 size=5em>50.善哉行·其一</font><br>
<font color=#FF0033>魏晋：曹丕</font><br>
上山采薇，薄暮苦饥。<br>
溪谷多风，霜露沾衣。<br>
野雉群雊，猿猴相追。<br>
还望故乡，郁何垒垒！<br>
高山有崖，林木有枝。<br>
忧来无方，人莫之知。<br>
人生如寄，多忧何为？<br>
今我不乐，岁月如驰。<br>
汤汤川流，中有行舟。<br>
随波转薄，有似客游。<br>
策我良马，被我轻裘。<br>
载驰载驱，聊以忘忧。<br>
<font color=#333333 size=5em>51.煌煌京洛行</font><br>
<font color=#FF0033>魏晋：曹丕</font><br>
夭夭园桃，无子空长。虚美难假，偏轮不行。<br>
淮阴五刑，鸟尽弓藏。保身全名，独有子房。<br>
大愤不收，褒衣无带。多言寡诚，抵令事败。<br>
苏秦之说，六国以亡。倾侧卖主，车裂固当。<br>
贤矣陈轸，忠而有谋。楚怀不从，祸卒不救。<br>
祸夫吴起，智小谋大，西河何健，伏尸何劣。<br>
嗟彼郭生，古之雅人，智矣燕昭，可谓得臣。<br>
峨峨仲连，齐之高士，北辞千金，东蹈沧海。<br>
<font color=#333333 size=5em>52.七哀</font><br>
<font color=#FF0033>魏晋：曹植</font><br>
明月照高楼，流光正徘徊。<br>
上有愁思妇，悲叹有余哀。<br>
借问叹者谁，言是宕子妻。<br>
君行逾十年，孤妾常独栖。<br>
君若清路尘，妾若浊水泥。<br>
浮沉各异势，会合何时谐？<br>
愿为西南风，长逝入君怀。<br>
君怀良不开，贱妾当何依。<br>
<font color=#333333 size=5em>53.与吴质书</font><br>
<font color=#FF0033>魏晋：曹丕</font><br>
二月三日，丕白。岁月易得，别来行复四年。三年不见，《东山》犹叹其远，况乃过之，思何可支！虽书疏往返，未足解其劳结。<br>
昔年疾疫，亲故多离其灾，徐、陈、应、刘，一时俱逝，痛可言邪？昔日游处，行则连舆，止则接席，何曾须臾相失！每至觞酌流行，丝)竹并奏，酒酣耳热，仰而赋诗，当此之时，忽然不自知乐也。谓百年己分，可长共相保，何图数年之间，零落略尽，言之伤心。顷撰其遗文，都为一集，观其姓名，已为鬼录。追思昔游，犹在心目，而此诸子，化为粪壤，可复道哉？<br>
观古今文人，类不护细行，鲜能以名节自立。而伟长独怀文抱质，恬淡寡欲，有箕山之志，可谓彬彬君子者矣。著《中论》二十余篇，成一家之言，词义典雅，足传于后，此子为不朽矣。德琏常斐然有述作之意，其才学足以著书，美志不遂，良可痛惜。间者历览诸子之文，对之抆泪，既痛逝者，行自念也。孔璋章表殊健，微为繁富。公干有逸气，但未遒耳；其五言诗之善者，妙绝时人。元瑜书记翩翩，致足乐也。仲宣独自善于辞赋，惜其体弱，不足起其文，至于所善，古人无以远过。昔伯牙绝弦于钟期，仲尼覆醢于子路，痛知音之难遇，伤门人之莫逮。诸子但为未及古人，自一时之儁也，今之存者，已不逮矣。后生可畏，来者难诬，然恐吾与足下不及见也。<br>
年行已长大，所怀万端，时有所虑，至通夜不瞑，志意何时复类昔日?已成老翁，但未白头耳。光武言：&quot;年三十余，在兵中十岁，所更非一。&quot;吾德不及之，而年与之齐矣。以犬羊之质，服虎豹之文，无众星之明，假日月之光，动见瞻观，何时易乎？恐永不复得为昔日游也。少壮真当努力，年一过往，何可攀援，古人思秉烛夜游，良有以也。<br>
顷何以自娱？颇复有所述造不？东望於邑，裁书叙心。丕白。<br>
<font color=#333333 size=5em>54.悼亡诗三首</font><br>
<font color=#FF0033>魏晋：潘安</font><br>
荏苒冬春谢，寒暑忽流易。<br>
之子归穷泉，重壤永幽隔。<br>
私怀谁克从，淹留亦何益。<br>
僶俛恭朝命，回心反初役。<br>
望庐思其人，入室想所历。<br>
帏屏无髣髴，翰墨有馀迹。<br>
流芳未及歇，遗挂犹在壁。<br>
怅恍如或存，回惶忡惊惕。<br>
如彼翰林鸟，双栖一朝只。<br>
如彼游川鱼，比目中路析。<br>
春风缘隙来，晨霤承檐滴。<br>
寝息何时忘，沉忧日盈积。<br>
庶几有时衰，庄缶犹可击。<br>
皎皎窗中月，照我室南端。<br>
清商应秋至，溽暑随节阑。<br>
凛凛凉风升，始觉夏衾单。<br>
岂曰无重纩，谁与同岁寒。<br>
岁寒无与同，朗月何胧胧。<br>
展转盻枕席，长簟竟床空。<br>
床空委清尘，室虚来悲风。<br>
独无李氏灵，髣髴覩尔容。<br>
抚衿长叹息，不觉涕沾胸。<br>
沾胸安能已，悲怀从中起。<br>
寝兴目存形，遗音犹在耳。<br>
上惭东门吴，下愧蒙庄子。<br>
赋诗欲言志，此志难具纪。<br>
命也可奈何，长戚自令鄙。<br>
曜灵运天机，四节代迁逝。<br>
凄凄朝露凝，烈烈夕风厉。<br>
奈何悼淑俪，仪容永潜翳。<br>
念此如昨日，谁知已卒岁。<br>
改服从朝政，哀心寄私制。<br>
茵帱张故房，朔望临尔祭。<br>
尔祭讵几时，朔望忽复尽。<br>
衾裳一毁撤，千载不复引。<br>
亹亹朞月周，戚戚弥相愍。<br>
悲怀感物来，泣涕应情陨。<br>
驾言陟东阜，望坟思纡轸。<br>
徘徊墟墓间，欲去复不忍。<br>
徘徊不忍去，徙倚步踟蹰。<br>
落叶委埏侧，枯荄带坟隅。<br>
孤魂独茕茕，安知灵与无。<br>
投心遵朝命，挥涕强就车。<br>
谁谓帝宫远，路极悲有余。<br>
<font color=#333333 size=5em>55.思旧赋</font><br>
<font color=#FF0033>魏晋：向秀</font><br>
余与嵇康、吕安居止接近，其人并有不羁之才。然嵇志远而疏，吕心旷而放，其后各以事见法。嵇博综技艺，于丝竹特妙。临当就命，顾视日影，索琴而弹之。余逝将西迈，经其旧庐。于时日薄虞渊，寒冰凄然。邻人有吹笛者，发音寥亮。追思曩昔游宴之好，感音而叹，故作赋云：<br>
将命适于远京兮，遂旋反而北徂。<br>
济黄河以泛舟兮，经山阳之旧居。<br>
瞻旷野之萧条兮，息余驾乎城隅。<br>
践二子之遗迹兮，历穷巷之空庐。<br>
叹黍离之愍周兮，悲麦秀于殷墟。<br>
惟古昔以怀今兮，心徘徊以踌躇。<br>
栋宇存而弗毁兮，形神逝其焉如。<br>
昔李斯之受罪兮，叹黄犬而长吟。<br>
悼嵇生之永辞兮，顾日影而弹琴。<br>
托运遇于领会兮，寄余命于寸阴。<br>
听鸣笛之慷慨兮，妙声绝而复寻。<br>
停驾言其将迈兮，遂援翰而写心。<br>
<font color=#333333 size=5em>56.箜篌引 / 野田黄雀行</font><br>
<font color=#FF0033>魏晋：曹植</font><br>
置酒高殿上，亲交从我游。<br>
中厨办丰膳，烹羊宰肥牛。<br>
秦筝何慷慨，齐瑟和且柔。<br>
阳阿奏奇舞，京洛出名讴。<br>
乐饮过三爵，缓带倾庶羞。<br>
主称千金寿，宾奉万年酬。<br>
久要不可忘，薄终义所尤。<br>
谦谦君子德，磬折欲何求。<br>
惊风飘白日，光景驰西流。<br>
盛时不再来，百年忽我遒。<br>
生存华屋处，零落归山丘。<br>
先民谁不死，知命复何忧？<br>
<font color=#333333 size=5em>57.拟挽歌辞三首</font><br>
<font color=#FF0033>魏晋：陶渊明</font><br>
有生必有死，早终非命促。<br>
昨暮同为人，今旦在鬼录。<br>
魂气散何之，枯形寄空木。<br>
娇儿索父啼，良友抚我哭。<br>
得失不复知，是非安能觉！<br>
千秋万岁后，谁知荣与辱？<br>
但恨在世时，饮酒不得足。<br>
在昔无酒饮，今但湛空觞。<br>
春醪生浮蚁，何时更能尝！<br>
肴案盈我前，亲旧哭我旁。<br>
欲语口无音，欲视眼无光。<br>
昔在高堂寝，今宿荒草乡；<br>
一朝出门去，归来夜未央。<br>
荒草何茫茫，白杨亦萧萧。<br>
严霜九月中，送我出远郊。<br>
四面无人居，高坟正嶣峣。<br>
马为仰天鸣，风为自萧条。<br>
幽室一已闭，千年不复朝。<br>
千年不复朝，贤达无奈何。<br>
向来相送人，各自还其家。<br>
亲戚或余悲，他人亦已歌。<br>
死去何所道，托体同山阿。<br>
<font color=#333333 size=5em>58.野田黄雀行</font><br>
<font color=#FF0033>魏晋：曹植</font><br>
高树多悲风，海水扬其波。<br>
利剑不在掌，结友何须多？<br>
不见篱间雀，见鹞自投罗。<br>
罗家得雀喜，少年见雀悲。<br>
拔剑捎罗网，黄雀得飞飞。<br>
飞飞摩苍天，来下谢少年。<br>
<font color=#333333 size=5em>59.酬刘柴桑</font><br>
<font color=#FF0033>魏晋：陶渊明</font><br>
穷居寡人用，时忘四运周。<br>
门庭多落叶，慨然知已秋。<br>
新葵郁北牖，嘉穟养南畴。<br>
今我不为乐，知有来岁不？<br>
命室携童弱，良日登远游。</p>
<h3 id="font-color-333333-size-5em-60-咏怀八十二首-font"><font color=#333333 size=5em>60.咏怀八十二首</font></h3>
<p><font color=#FF0033>魏晋：阮籍</font><br>
夜中不能寐，起坐弹鸣琴。<br>
薄帷鉴明月，清风吹我襟。<br>
孤鸿号外野，翔鸟鸣北林。<br>
徘徊将何见？忧思独伤心。<br>
二妃游江滨，逍遥顺风翔。<br>
交甫怀环佩，婉娈有芬芳。<br>
猗靡情欢爱，千载不相忘。<br>
倾城迷下蔡，容好结中肠。<br>
感激生忧思，萱草树兰房。<br>
膏沐为谁施，其雨怨朝阳。<br>
如何金石交，一旦更离伤。<br>
嘉树下成蹊，东园桃与李。<br>
秋风吹飞藿，零落从此始。<br>
繁华有憔悴，堂上生荆杞。<br>
驱马舍之去，去上西山趾。<br>
一身不自保，何况恋妻子。<br>
凝霜被野草，岁暮亦云已。<br>
天马出西北，由来从东道。<br>
春秋非有托，富贵焉常保。<br>
清露被皋兰，凝霜沾野草。<br>
朝为媚少年，夕暮成丑老。<br>
自非王子晋，谁能常美好。<br>
平生少年时，轻薄好弦歌。<br>
西游咸阳中，赵李相经过。<br>
娱乐未终极，白日忽蹉跎。<br>
驱马复来归，反顾望三河。<br>
黄金百镒尽，资用常苦多。<br>
北临太行道，失路将如何。<br>
昔闻东陵瓜，近在青门外。<br>
连畛距阡陌，子母相钩带。<br>
五色曜朝日，嘉宾四面会。<br>
膏火自煎熬，多财为患害。<br>
布衣可终身，宠禄岂足赖。<br>
炎暑惟兹夏，三旬将欲移。<br>
芳树垂绿叶，青云自逶迤。<br>
四时更代谢，日月递参差。<br>
徘徊空堂上，忉怛莫我知。<br>
愿覩卒欢好，不见悲别离。<br>
灼灼西隤日，余光照我衣。<br>
回风吹四壁，寒鸟相因依。<br>
周周尚衔羽，蛩蛩亦念饥。<br>
如何当路子，磬折忘所归。<br>
岂为夸誉名，憔悴使心悲。<br>
宁与燕雀翔，不随黄鹄飞。<br>
黄鹄游四海，中路将安归。<br>
步出上东门，北望首阳岑。<br>
下有采薇士，上有嘉树林。<br>
良辰在何许，凝霜沾衣襟。<br>
寒风振山冈，玄云起重阴。<br>
鸣鴈飞南征，鶗鴂发哀音。<br>
素质游商声，凄怆伤我心。<br>
北里多奇舞，濮上有微音。<br>
轻薄闲游子，俯仰乍浮沉。<br>
方式从狭路，僶俛趋荒淫。<br>
焉见王子乔，乘云翔邓林。<br>
独有延年术，可以慰我心。<br>
湛湛长江水，上有枫树林。<br>
皋兰被径路，青骊逝骎骎。<br>
远望令人悲，春气感我心。<br>
三楚多秀士，朝云进荒淫。<br>
朱华振芬芳，高蔡相追寻。<br>
一为黄雀哀，泪下谁能禁。<br>
昔日繁华子，安陵与龙阳。<br>
夭夭桃李花，灼灼有辉光。<br>
悦怿若九春，磬折似秋霜。<br>
流盻发姿媚，言笑吐芬芳。<br>
携手等欢爱，宿昔同衣裳。<br>
愿为双飞鸟，比翼共翱翔。<br>
丹青着明誓，永世不相忘。<br>
登高临四野，北望青山阿。<br>
松柏翳冈岑，飞鸟鸣相过。<br>
感慨怀辛酸，怨毒常苦多。<br>
李公悲东门，苏子狭三河。<br>
求仁自得仁，岂复叹咨嗟。<br>
开秋兆凉气，蟋蟀鸣床帷。<br>
感物怀殷忧，悄悄令心悲。<br>
多言焉所告，繁辞将诉谁。<br>
微风吹罗袂，明月耀清晖。<br>
晨鸡鸣高树，命驾起旋归。<br>
昔年十四五，志尚好诗书。<br>
被褐怀珠玉，颜闵相与期。<br>
开轩临四野，登高望所思。<br>
丘墓蔽山冈，万代同一时。<br>
千秋万岁后，荣名安所之。<br>
乃悟羡门子，噭噭令自嗤。<br>
徘徊蓬池上，还顾望大梁。<br>
绿水扬洪波，旷野莽茫茫。<br>
走兽交横驰，飞鸟相随翔。<br>
是时鹑火中，日月正相望。<br>
朔风厉严寒，阴气下微霜。<br>
覊旅无俦匹，俛仰怀哀伤。<br>
小人计其功，君子道其常。<br>
岂惜终憔悴，咏言着斯章。<br>
独坐空堂上，谁可与欢者。<br>
出门临永路，不见行车马。<br>
登高望九州，悠悠分旷野。<br>
孤鸟西北飞，离兽东南下。<br>
日暮思亲友，晤言用自写。<br>
悬车在西南，羲和将欲倾。<br>
流光耀四海，忽忽至夕冥。<br>
朝为咸池晖，蒙汜受其荣。<br>
岂知穷达士，一死不再生。<br>
视彼桃李花，谁能久荧荧。<br>
君子在何计，叹息未合幷。<br>
瞻仰景山松，可以慰吾情。<br>
西方有佳人，皎若白日光。<br>
被服纤罗衣，左右佩双璜。<br>
修容耀姿美，顺风振微芳。<br>
登高眺所思，举袂当朝阳。<br>
寄颜云霄闲，挥袖凌虚翔。<br>
飘飖恍惚中，流眄顾我傍。<br>
悦怿未交接，晤言用感伤。<br>
杨朱泣歧路，墨子悲染丝。<br>
揖让长离别，飘飖难与期。<br>
岂徒燕婉情，存亡诚有之。<br>
萧索人所悲，祸衅不可辞。<br>
赵女媚中山，谦柔愈见欺。<br>
嗟嗟涂上士，何用自保持。<br>
于心怀寸阴，羲阳将欲冥。<br>
挥袂抚长剑，仰观浮云征。<br>
云间有玄鹤，抗志扬哀声。<br>
一飞冲青天，旷世不再鸣。<br>
岂与鹑鷃游，连翩戏中庭。<br>
夏后乘灵舆，夸父为邓林。<br>
存亡从变化，日月有浮沉。<br>
凤皇鸣参差，伶伦发其音。<br>
王子好箫管，世世相追寻。<br>
谁言不可见，青鸟明我心。<br>
东南有射山，汾水出其阳。<br>
六龙服气舆，云盖切天纲。<br>
仙者四五人，逍遥晏兰房。<br>
寝息一纯和，呼噏成露霜。<br>
沐浴丹渊中，照耀日月光。<br>
岂安通灵台，游瀁去高翔。<br>
殷忧令志结，怵惕常若惊。<br>
逍遥未终晏，朱华忽西倾。<br>
蟋蟀在户牖，蟪蛄号中庭。<br>
心肠未相好，谁云亮我情。<br>
愿为云间鸟，千里一哀鸣。<br>
三芝延瀛洲，远游可长生。<br>
拔剑临白刃，安能相中伤。<br>
但畏工言字，称我三江旁。<br>
飞泉流玉山，悬车栖扶桑。<br>
日月径千里，素风发微霜。<br>
势路有穷达，咨嗟安可长。<br>
朝登洪坡颠，日夕望西山。<br>
荆棘被原野，羣鸟飞翩翩。<br>
鸾鹥时栖宿，性命有自然。<br>
建木谁能近，射干复婵娟。<br>
不见林中葛，延蔓相勾连。<br>
周郑天下交，街术当三河。<br>
妖冶闲都子，焕耀何芬葩。<br>
玄发发朱颜，睇眄有光华。<br>
倾城思一顾，遗视来相夸。<br>
愿为三春游，朝阳忽蹉跎。<br>
盛衰在须臾，离别将如何。<br>
若花耀四海，扶桑翳瀛洲。<br>
日月经天涂，明暗不相雠。<br>
穷达自有常，得失又何求。<br>
岂效路上童，携手共遨游。<br>
阴阳有变化，谁云沉不浮。<br>
朱鳖跃飞泉，夜飞过吴洲。<br>
俛仰运天地，再抚四海流。<br>
系累名利场，驽骏同一辀。<br>
岂若遗耳目，升遐去殷忧。<br>
昔余游大梁，登于黄华颠。<br>
共工宅玄冥，高台造青天。<br>
幽荒邈悠悠，凄怆怀所怜。<br>
所怜者谁子，明察自照妍。<br>
应龙沈冀州，妖女不得眠。<br>
肆侈陵世俗，岂云永厥年。<br>
驱车出门去，意欲远征行。<br>
征行安所如，背弃夸与名。<br>
夸名不在己，但愿适中情。<br>
单帷蔽皎日，高树隔微声。<br>
谗邪使交疏，浮云令昼冥。<br>
嬿婉同衣裳，一顾倾人城。<br>
从容在一时，繁华不再荣。<br>
晨朝奄复暮，不见所欢形。<br>
黄鸟东南飞，寄言谢友生。<br>
驾言发魏都，南向望吹壹。<br>
箫管有遗音，梁王安在哉。<br>
战士食糟糠，贤者处蒿莱。<br>
歌舞曲未终，秦兵已复来。<br>
夹林非吾有，朱宫生尘埃。<br>
军败华阳下，身竟为土灰。<br>
朝阳不再盛，白日忽西幽。<br>
去此若俯仰，如何似九秋。<br>
人生若尘露，天道邈悠悠。<br>
齐景升丘山，涕泗纷交流。<br>
孔圣临长川，惜逝忽若浮。<br>
去者余不及，来者吾不留。<br>
愿登太华山，上与松子游。<br>
渔父知世患，乘流泛轻舟。<br>
一日复一夕，一夕复一朝。<br>
颜色改平常，精神自损消。<br>
胸中怀汤火，变化故相招。<br>
万事无穷极，知谋苦不饶。<br>
但恐须臾间，魂气随风飘。<br>
终身履薄冰，谁知我心焦。<br>
一日复一朝，一昏复一晨。<br>
容色改平常，精神自飘沦。<br>
临觞多哀楚，思我故时人。<br>
对酒不能言，凄怆怀酸辛。<br>
愿耕东皋阳，谁与守其真。<br>
愁苦在一时，高行伤微身。<br>
曲直何所为，龙蛇为我邻。<br>
世务何缤纷，人道苦不遑。<br>
壮年以时逝，朝露待太阳。<br>
愿揽羲和辔，白日不移光。<br>
天阶路殊绝，云汉邈无梁。<br>
濯发旸谷滨，远游昆岳傍。<br>
登彼列仙岨，采此秋兰芳。<br>
时路乌足争，太极可翱翔。<br>
谁言万事囏，逍遥可终生。<br>
临堂翳华树，悠悠念无形。<br>
彷徨思亲友，倐忽复至冥。<br>
寄言东飞鸟，可用慰我情。<br>
嘉时在今辰，零雨洒尘埃。<br>
临路望所思，日夕复不来。<br>
人情有感慨，荡漾焉能排。<br>
挥涕怀哀伤，辛酸谁语哉。<br>
炎光延万里，洪川荡湍濑。<br>
弯弓挂扶桑，长剑倚天外。<br>
泰山成砥砺，黄河为裳带。<br>
视彼庄周子，荣枯何足赖。<br>
捐身弃中野，乌鸢作患害。<br>
岂若雄杰士，功名从此大。<br>
壮士何慷慨，志欲威八荒。<br>
驱车远行役，受命念自忘。<br>
良弓挟乌号，明甲有精光。<br>
临难不顾生，身死魂飞扬。<br>
岂为全躯士，效命争战场。<br>
忠为百世荣，义使令名彰。<br>
垂声谢后世，气节故有常。<br>
混元生两仪，四象运衡玑。<br>
曒日布炎精，素月垂景辉。<br>
晷度有昭回，哀哉人命微。<br>
飘若风尘逝，忽若庆云晞。<br>
修龄适余愿，光宠非己威。<br>
安期步天路，松子与世违。<br>
焉得凌霄翼，飘飖登云湄。<br>
嗟哉尼父志，何为居九夷。<br>
天网弥四野，六翮掩不舒。<br>
随波纷纶客，泛泛若浮凫。<br>
生命无期度，朝夕有不虞。<br>
列仙停修龄，养志在冲虚。<br>
飘飖云日间，邈与世路殊。<br>
荣名非己宝，声色焉足娱。<br>
采药无旋返，神仙志不符。<br>
逼此良可惑，令我久踌躇。<br>
王业须良辅，建功俟英雄。<br>
元凯康哉美，多士颂声隆。<br>
阴阳有舛错，日月不当融。<br>
天时有否泰，人事多盈冲。<br>
园绮遯南岳，伯阳隐西戎。<br>
保身念道真，宠耀焉足崇。<br>
人谁不善始，尠能克厥终。<br>
休哉上世士，万载垂清风。<br>
鸿鹄相随飞，飞飞适荒裔。<br>
双翮临长风，须臾万里逝。<br>
朝餐琅玕实，夕宿丹山际。<br>
抗身青云中，网罗孰能制。<br>
岂与乡曲士，携手共言誓。<br>
俦物终始殊，修短各异方。<br>
琅玕生高山，芝英耀朱堂。<br>
荧荧桃李花，成蹊将夭伤。<br>
焉敢希千术，三春表微光。<br>
自非凌风树，憔悴乌有常。<br>
幽兰不可佩，朱草为谁荣。<br>
修竹隐山阴，射干临增城。<br>
葛藟延幽谷，绵绵瓜瓞生。<br>
乐极消灵神，哀深伤人情。<br>
竟知忧无益，岂若归太清。<br>
鷽鸠飞桑榆，海鸟运天池。<br>
岂不识宏大，羽翼不相宜。<br>
招摇安可翔，不若栖树枝。<br>
下集蓬艾间，上游园圃篱。<br>
但尔亦自足，用子为追随。<br>
生命辰安在，忧戚涕沾襟。<br>
高鸟翔山冈，燕雀栖下林。<br>
青云蔽前庭，素琴凄我心。<br>
崇山有鸣鹤，岂可相追寻。<br>
鸣鸠嬉庭树，焦明游浮云。<br>
焉见孤翔鸟，翩翩无匹羣。<br>
死生自然理，消散何缤纷。<br>
步游三衢旁，惆怅念所思。<br>
岂为今朝见，恍惚诚有之。<br>
泽中生乔松，万世未可期。<br>
高鸟摩天飞，凌云共游嬉。<br>
岂有孤行士，垂涕悲故时。<br>
清露为凝霜，华草成蒿莱。<br>
谁云君子贤，明达安可能。<br>
乘云招松乔，呼噏永矣哉。<br>
丹心失恩泽，重德丧所宜。<br>
善言焉可长，慈惠未易施。<br>
不见南飞燕，羽翼正差池。<br>
高子怨新诗，三闾悼乖离。<br>
何为混沌氏，倐忽体貌隳。<br>
十日出旸谷，弭节驰万里。<br>
经天耀四海，倐忽潜蒙泛。<br>
谁言焱炎久，游没何行俟。<br>
逝者岂长生，亦去荆与杞。<br>
千岁犹崇朝，一餐聊自已。<br>
是非得失间，焉足相讥理。<br>
计利知术穷，哀情遽能止。<br>
自然有成理，生死道无常。<br>
智巧万端出，大要不易方。<br>
如何夸毘子，作色怀骄肠。<br>
乘轩驱良马，凭几向膏粱。<br>
被服纤罗衣，深榭设闲房。<br>
不见日夕华，翩翩飞路旁。<br>
夸谈快愤懑，情慵发烦心。<br>
西北登不周，东南望邓林。<br>
旷野弥九州，崇山抗高岑。<br>
一餐度万世，千岁再浮沈。<br>
谁云玉石同，泪下不可禁<br>
人言愿延年，延年欲焉之。<br>
黄鹄呼子安，千秋未可期。<br>
独坐山嵓中，恻怆怀所思。<br>
王子一何好，猗靡相携持。<br>
悦怿犹今辰，计校在一时。<br>
置此明朝事，日夕将见期<br>
贵贱在天命，穷达自有时。<br>
婉娈佞邪子，随利来相欺。<br>
孤思损惠施，但为谗夫蚩。<br>
鹡鸰鸣云中，载飞靡所期。<br>
焉知倾侧士，一旦不可持。<br>
惊风振四野，回云荫堂隅。<br>
床帷为谁设，几杖为谁扶。<br>
虽非明君子，岂闇桑与榆。<br>
世有此聋聩，芒芒将焉如。<br>
翩翩从风飞，悠悠去故居。<br>
离麾玉山下，遗弃毁与誉。<br>
危冠切浮云，长剑出天外。<br>
细故何足虑，高度跨一世。<br>
非子为我御，逍遥游荒裔。<br>
顾谢西王母，吾将从此逝。<br>
岂与蓬户士，弹琴诵言誓。<br>
河上有丈人，纬萧弃明珠。<br>
甘彼藜藿食，乐是蓬蒿庐。<br>
岂效缤纷子，良马骋轻舆。<br>
朝生衢路旁，夕瘗横术隅。<br>
欢笑不终宴，俛仰复欷歔。<br>
鉴兹二三者，愤懑从此舒。<br>
儒者通六艺，立志不可干。<br>
违礼不为动，非法不肯言。<br>
渴饮清泉流，饥食幷一箪。<br>
岁时无以祀，衣服常苦寒。<br>
屣履咏南风，缊袍笑华轩。<br>
信道守诗书，义不受一餐。<br>
烈烈褒贬辞，老氏用长叹。<br>
少年学击剑，妙伎过曲城。<br>
英风截云霓，超世发奇声。<br>
挥剑临沙漠，饮马九野垧。<br>
旗帜何翩翩，但闻金鼓鸣。<br>
军旅令人悲，烈烈有哀情。<br>
念我平常时，悔恨从此生。<br>
平昼整衣冠，思见客与宾。<br>
宾客者谁子，倐忽若飞尘。<br>
裳衣佩云气，言语究灵神。<br>
须臾相背弃，何时见斯人。<br>
多虑令志散，寂寞使心忧。<br>
翱翔观陂泽，抚剑登轻舟。<br>
但愿长闲暇，后岁复来游。<br>
朝出上东门，遥望首阳基。<br>
松柏郁森沉，鹂黄相与嬉。<br>
逍遥九曲间，徘徊欲何之。<br>
念我平居时，郁然思妖姬。<br>
王子十五年，游衍伊洛滨。<br>
朱颜茂春华，辩慧怀清真。<br>
焉见浮丘公，举手谢时人。<br>
轻荡易恍惚，飘飖弃其身。<br>
飞飞鸣且翔，挥翼且酸辛。<br>
塞门不可出，海水焉可浮。<br>
朱明不相见，奄昧独无侯。<br>
持瓜思东陵，黄雀诚独羞。<br>
失势在须臾，带剑上吾丘。<br>
悼彼桑林子，涕下自交流。<br>
假乘汧渭间，鞍马去行游。<br>
洪生资制度，被服正有常。<br>
尊卑设次序，事物齐纪纲。<br>
容饰整颜色，磬折执圭璋。<br>
堂上置玄酒，室中盛稻粱。<br>
外厉贞素谈，户内灭芬芳。<br>
放口从衷出，复说道义方。<br>
委曲周旋仪，姿态愁我肠。<br>
北临干昧溪，西行游少任。<br>
遥顾望天津，骀荡乐我心。<br>
绮靡存亡门，一游不再寻。<br>
傥遇晨风鸟，飞驾出南林。<br>
漭瀁滛光中，忽忽肆荒淫。<br>
休息晏清都，超世又谁禁。<br>
人知结交易，交友诚独难。<br>
险路多疑惑，明珠未可干。<br>
彼求飨太牢，我欲幷一餐。<br>
损益生怨毒，咄咄复何言。<br>
有悲则有情，无悲亦无思。<br>
茍非婴网罟，何必万里畿。<br>
翔风拂重霄，庆云招所晞。<br>
灰心寄枯宅，曷顾人间姿。<br>
始得忘我难，焉知嘿自遗。<br>
木槿荣丘墓，煌煌有光色。<br>
白日颓林中，翩翩零路侧。<br>
蟋蟀吟户牖，蟪蛄鸣荆棘。<br>
蜉蝣玩三朝，采采修羽翼。<br>
衣裳为谁施，俛仰自收拭。<br>
生命几何时，慷慨各努力。<br>
修涂驰轩车，长川载轻舟。<br>
性命岂自然，势路有所由。<br>
高名令志惑，重利使心忧。<br>
亲昵怀反侧，骨肉还相雠。<br>
更希毁珠玉，可用登遨游。<br>
横术有奇士，黄骏服其箱。<br>
朝起瀛洲野，日夕宿明光。<br>
再抚四海外，羽翼自飞扬。<br>
去置世上事，岂足愁我肠。<br>
一去长离绝，千岁复相望。<br>
猗欤上世士，恬淡志安贫。<br>
季叶道陵迟，驰骛纷垢尘。<br>
寗子岂不类，杨歌谁肯殉。<br>
栖栖非我偶，徨徨非己伦。<br>
咄嗟荣辱事，去来味道真。<br>
道真信可娱，清洁存精神。<br>
巢由抗高节，从此适河滨。<br>
梁东有芳草，一朝再三荣。<br>
色容艳姿美，光华耀倾城。<br>
岂为明哲士，妖蛊谄媚生。<br>
轻薄在一时，安知百世名。<br>
路端便娟子，但恐日月倾。<br>
焉见冥灵木，悠悠竟无形。<br>
秋驾安可学，东野穷路旁。<br>
纶深鱼渊潜，矰设鸟高翔。<br>
泛泛乘轻舟，演漾靡所望。<br>
吹嘘谁以益，江湖相捐忘。<br>
都冶难为颜，修容是我常。<br>
兹年在松乔，恍惚诚未央。<br>
咄嗟行至老，僶俛常苦忧。<br>
临川羡洪波，同始异支流。<br>
百年何足言，但苦怨与雠。<br>
雠怨者谁子，耳目还相羞。<br>
声色为胡越，人情自逼遒。<br>
招彼玄通士，去来归羡游。<br>
昔有神仙士，乃处射山阿。<br>
乘云御飞龙，嘘噏叽琼华。<br>
可闻不可见，慷慨叹咨嗟。<br>
自伤非俦类，愁苦来相加。<br>
下学而上达，忽忽将如何。<br>
林中有奇鸟，自言是凤凰。<br>
清朝饮醴泉，日夕栖山冈。<br>
高鸣彻九州，延颈望八荒。<br>
适逢商风起，羽翼自摧藏。<br>
一去昆仑西，何时复回翔。<br>
但恨处非位，怆悢使心伤。<br>
出门望佳人，佳人岂在兹。<br>
三山招松乔，万世谁与期。<br>
存亡有长短，慷慨将焉知。<br>
忽忽朝日隤，行行将何之。<br>
不见季秋草，摧折在今时。<br>
昔有神仙者，羡门及松乔。<br>
噏习九阳间，升遐叽云霄。<br>
人生乐长久，百年自言辽。<br>
白日陨隅谷，一夕不再朝。<br>
岂若遗世物，登明遂飘飖。<br>
墓前荧荧者，木槿耀朱华。<br>
荣好未终朝，连飚陨其葩。<br>
岂若西山草，琅玕与丹禾。<br>
垂影临增城，余光照九阿。<br>
宁微少年子，日久难咨嗟。<br>
<font color=#333333 size=5em>61.怨歌行</font><br>
<font color=#FF0033>魏晋：曹植</font><br>
为君既不易，为臣良独难。<br>
忠信事不显，乃有见疑患。<br>
周公佐成王，金縢功不刊。<br>
推心辅王室，二叔反流言。<br>
待罪居东国，泣涕常流连。<br>
皇灵大动变，震雷风且寒。<br>
拔树偃秋稼，天威不可干。<br>
素服开金縢，感悟求其端。<br>
公旦事既显，成王乃哀叹。<br>
吾欲竟此曲，此曲悲且长。<br>
今日乐相乐，别后莫相忘。<br>
<font color=#333333 size=5em>62.短歌行</font><br>
<font color=#FF0033>魏晋：陆机</font><br>
置酒高堂，悲歌临觞。<br>
人寿几何，逝如朝霜。<br>
时无重至，华不再阳。<br>
苹以春晖，兰以秋芳。<br>
来日苦短，去日苦长。<br>
今我不乐，蟋蟀在房。<br>
乐以会兴，悲以别章。<br>
岂曰无感，忧为子忘。<br>
我酒既旨，我肴既臧。<br>
短歌可咏，长夜无荒。<br>
<font color=#333333 size=5em>63.定情诗</font><br>
<font color=#FF0033>魏晋：繁钦</font><br>
我出东门游，邂逅承清尘。<br>
思君即幽房，侍寝执衣巾。<br>
时无桑中契，迫此路侧人。<br>
我既媚君姿，君亦悦我颜。<br>
何以致拳拳？绾臂双金环。<br>
何以道殷勤？约指一双银。<br>
何以致区区？耳中双明珠。<br>
何以致叩叩？香囊系肘后。<br>
何以致契阔？绕腕双跳脱。<br>
何以结恩情？美玉缀罗缨。<br>
何以结中心？素缕连双针。<br>
何以结相于？金薄画搔头。<br>
何以慰别离？耳后玳瑁钗。<br>
何以答欢忻？纨素三条裙。<br>
何以结愁悲？白绢双中衣。<br>
与我期何所？乃期东山隅。<br>
日旰兮不来，谷风吹我襦。<br>
远望无所见，涕泣起踟蹰。<br>
与我期何所？乃期山南阳。<br>
日中兮不来，飘风吹我裳。<br>
逍遥莫谁睹，望君愁我肠。<br>
与我期何所？乃期西山侧。<br>
日夕兮不来，踯躅长叹息。<br>
远望凉风至，俯仰正衣服。<br>
与我期何所？乃期山北岑。<br>
日暮兮不来，凄风吹我襟。<br>
望君不能坐，悲苦愁我心。<br>
爱身以何为，惜我华色时。<br>
中情既款款，然后克密期。<br>
褰衣蹑茂草，谓君不我欺。<br>
厕此丑陋质，徙倚无所之。<br>
自伤失所欲，泪下如连丝。<br>
<font color=#333333 size=5em>64.青阳渡</font><br>
<font color=#FF0033>魏晋：佚名</font><br>
青荷盖绿水，芙蓉披红鲜。<br>
下有并根藕，上有并头莲。<br>
<font color=#333333 size=5em>65.饮马长城窟行</font><br>
<font color=#FF0033>魏晋：陈琳</font><br>
饮马长城窟，水寒伤马骨。<br>
往谓长城吏，慎莫稽留太原卒！<br>
官作自有程，举筑谐汝声！<br>
男儿宁当格斗死，何能怫郁筑长城。<br>
长城何连连，连连三千里。<br>
边城多健少，内舍多寡妇。<br>
作书与内舍，便嫁莫留住。<br>
善待新姑嫜，时时念我故夫子！<br>
报书往边地，君今出语一何鄙？<br>
身在祸难中，何为稽留他家子？<br>
生男慎莫举，生女哺用脯。<br>
君独不见长城下，死人骸骨相撑拄。<br>
结发行事君，慊慊心意关。<br>
明知边地苦，贱妾何能久自全？<br>
<font color=#333333 size=5em>66.自祭文</font><br>
<font color=#FF0033>魏晋：陶渊明</font><br>
岁惟丁卯，律中无射。天寒夜长，风气萧索，鸿雁于征，草木黄落。陶子将辞逆旅之馆，永归于本宅。故人凄其相悲，同祖行于今夕。羞以嘉蔬，荐以清酌。候颜已冥，聆音愈漠。呜呼哀哉！<br>
茫茫大块，悠悠高旻，是生万物，余得为人。自余为人，逢运之贫，箪瓢屡罄，絺绤冬陈。含欢谷汲，行歌负薪，翳翳柴门，事我宵晨，春秋代谢，有务中园，载耘载籽，乃育乃繁。欣以素牍，和以七弦。冬曝其日，夏濯其泉。勤靡余劳，心有常闲。乐天委分，以至百年。<br>
惟此百年，夫人爱之，惧彼无成，愒日惜时。存为世珍，殁亦见思。嗟我独迈，曾是异兹。宠非己荣，涅岂吾缁？捽兀穷庐，酣饮赋诗。识运知命，畴能罔眷。余今斯化，可以无恨。寿涉百龄，身慕肥遁，从老得终，奚所复恋！<br>
寒暑愈迈，亡既异存，外姻晨来，良友宵奔，葬之中野，以安其魂。窅窅我行，萧萧墓门，奢耻宋臣，俭笑王孙，廓兮已灭，慨焉已遐，不封不树，日月遂过。匪贵前誉，孰重后歌？人生实难，死如之何？鸣呼哀哉！<br>
<font color=#333333 size=5em>67.咏怀八十二首·其七十九</font><br>
<font color=#FF0033>魏晋：阮籍</font><br>
林中有奇鸟，自言是凤凰。<br>
清朝饮醴泉，日夕栖山冈。<br>
高鸣彻九州，延颈望八荒。<br>
适逢商风起，羽翼自摧藏。<br>
一去昆仑西，何时复回翔。<br>
但恨处非位，怆悢使心伤。<br>
<font color=#333333 size=5em>68.重赠卢谌</font><br>
<font color=#FF0033>魏晋：刘琨</font><br>
握中有悬璧，本自荆山璆。<br>
惟彼太公望，昔在渭滨叟。<br>
邓生何感激，千里来相求。<br>
白登幸曲逆，鸿门赖留侯。<br>
重耳任五贤，小白相射钩。<br>
苟能隆二伯，安问党与雠？<br>
中夜抚枕叹，想与数子游。<br>
吾衰久矣夫，何其不梦周？<br>
谁云圣达节，知命故不忧。<br>
宣尼悲获麟，西狩涕孔丘。<br>
功业未及建，夕阳忽西流。<br>
时哉不我与，去乎若云浮。<br>
朱实陨劲风，繁英落素秋。<br>
狭路倾华盖，骇驷摧双辀。<br>
何意百炼刚，化为绕指柔。<br>
<font color=#333333 size=5em>69.运命论</font><br>
<font color=#FF0033>魏晋：李康</font><br>
夫治乱，运也；穷达，命也；贵贱，时也。故运之将隆，必生圣明之君。圣明之君，必有忠贤之臣。其所以相遇也，不求而自合；其所以相亲也，不介而自亲。唱之而必和，谋之而必从，道德玄同，曲折合符，得失不能疑其志，谗构不能离其交，然后得成功也。其所以得然者，岂徒人事哉？授之者天也，告之者神也，成之者运也。<br>
夫黄河清而圣人生，里社鸣而圣人出，群龙见而圣人用。故伊尹，有莘氏之媵臣也，而阿衡于商。太公，渭滨之贱老也，而尚父于周。百里奚在虞而虞亡，在秦而秦霸，非不才于虞而才于秦也。张良受黄石之符，诵三略之说，以游于群雄，其言也，如以水投石，莫之受也；及其遭汉祖，其言也，如以石投水，莫之逆也。非张良之拙说于陈项，而巧言于沛公也。然则张良之言一也，不识其所以合离？合离之由，神明之道也。故彼四贤者，名载于箓图，事应乎天人，其可格之贤愚哉？孔子曰：“清明在躬，气志如神。嗜欲将至，有开必先。天降时雨，山川出云。”诗云：“惟岳降神，生甫及申；惟申及甫，惟周之翰。”运命之谓也。<br>
岂惟兴主，乱亡者亦如之焉。幽王之惑褒女也，祅始于夏庭。曹伯阳之获公孙强也，征发于社宫。叔孙豹之昵竖牛也，祸成于庚宗。吉凶成败，各以数至。咸皆不求而自合，不介而自亲矣。昔者，圣人受命河洛曰：以文命者，七九而衰；以武兴者，六八而谋。及成王定鼎于郏鄏，卜世三十，卜年七百，天所命也。故自幽厉之间，周道大坏，二霸之后，礼乐陵迟。文薄之弊，渐于灵景；辩诈之伪，成于七国。酷烈之极，积于亡秦；文章之贵，弃于汉祖。虽仲尼至圣，颜冉大贤，揖让于规矩之内，訚訚于洙、泗之上，不能遏其端；孟轲、孙卿体二希圣，从容正道，不能维其末，天下卒至于溺而不可援。<br>
夫以仲尼之才也，而器不周于鲁卫；以仲尼之辩也，而言不行于定哀；以仲尼之谦也，而见忌于子西；以仲尼之仁也，而取仇于桓魋；以仲尼之智也，而屈厄于陈蔡；以仲尼之行也，而招毁于叔孙。夫道足以济天下，而不得贵于人；言足以经万世，而不见信于时；行足以应神明，而不能弥纶于俗；应聘七十国，而不一获其主；驱骤于蛮夏之域，屈辱于公卿之门，其不遇也如此。及其孙子思，希圣备体，而未之至，封己养高，势动人主。其所游历诸侯，莫不结驷而造门；虽造门犹有不得宾者焉。其徒子夏，升堂而未入于室者也。退老于家，魏文候师之，西河之人肃然归德，比之于夫子而莫敢间其言。故曰：治乱，运也；穷达，命也；贵贱，时也。而后之君子，区区于一主，叹息于一朝。屈原以之沈湘，贾谊以之发愤，不亦过乎！<br>
然则圣人所以为圣者，盖在乎乐天知命矣。故遇之而不怨，居之而不疑也。其身可抑，而道不可屈；其位可排，而名不可夺。譬如水也，通之斯为川焉，塞之斯为渊焉，升之于云则雨施，沈之于地则土润。体清以洗物，不乱于浊；受浊以济物，不伤于清。是以圣人处穷达如一也。夫忠直之迕于主，独立之负于俗，理势然也。故木秀于林，风必摧之；堆出于岸，流必湍之；行高于人，众必非之。前监不远，覆车继轨。然而志士仁人，犹蹈之而弗悔，操之而弗失，何哉？将以遂志而成名也。求遂其志，而冒风波于险涂；求成其名，而历谤议于当时。彼所以处之，盖有算矣。子夏曰：“死生有命，富贵在天”故道之将行也，命之将贵也，则伊尹吕尚之兴于商周，百里子房之用于秦汉，不求而自得，不徼而自遇矣。道之将废也，命之将贱也，岂独君子耻之而弗为乎？盖亦知为之而弗得矣。<br>
凡希世苟合之士，蘧蒢戚之人，俛仰尊贵之颜，逶迤势利之间，意无是非，赞之如流；言无可否，应之如响。以窥看为精神，以向背为变通。势之所集，从之如归市；势之所去，弃之如脱遗。其言曰：名与身孰亲也？得与失孰贤也？荣与辱孰珍也？故遂絜其衣服，矜其车徒，冒其货贿，淫其声色，脉脉然自以为得矣。盖见龙逢、比干之亡其身，而不惟飞廉、恶来之灭其族也。盖知伍子胥之属镂于吴，而不戒费无忌之诛夷于楚也。盖讥汲黯之白首于主爵，而不惩张汤牛车之祸也。盖笑萧望之跋踬于前，而不惧石显之绞缢于后也。故夫达者之筭也，亦各有尽矣。<br>
曰：凡人之所以奔竞于富贵，何为者哉？若夫立德必须贵乎？则幽厉之为天子，不如仲尼之为陪臣也。必须势乎？则王莽、董贤之为三公，不如杨雄、仲舒之阒其门也。必须富乎？则齐景之千驷，不如颜回、原宪之约其身也。其为实乎？则执杓而饮河者，不过满腹；弃室而洒雨者，不过濡身；过此以往，弗能受也。其为名乎？则善恶书于史册，毁誉流于千载；赏罚悬于天道，吉凶灼乎鬼神，固可畏也。将以娱耳目、乐心意乎？譬命驾而游五都之市，则天下之货毕陈矣。褰裳而涉汶阳之丘，则天下之稼如云矣。椎紒而守敖庾、海陵之仓，则山坻之积在前矣。扱衽而登钟山、蓝田之上，则夜光玙璠之珍可观矣。夫如是也，为物甚众，为己甚寡，不爱其身，而啬其神。风惊尘起，散而不止。六疾待其前，五刑随其后。利害生其左，攻夺出其右，而自以为见身名之亲疏，分荣辱之客主哉。<br>
天地之大德曰生，圣人之大宝曰位，何以守位曰仁，何以正人曰义。故古之王者，盖以一人治天下，不以天下奉一人也。古之仕者，盖以官行其义，不以利冒其官也。古之君子，盖耻得之而弗能治也，不耻能治而弗得也。原乎天人之性，核乎邪正之分，权乎祸福之门，终乎荣辱之算，其昭然矣。故君子舍彼取此。若夫出处不违其时，默语不失其人，天动星回而辰极犹居其所，玑旋轮转，而衡轴犹执其中，既明且哲，以保其身，贻厥孙谋，以燕翼子者，昔吾先友，尝从事于斯矣。<br>
<font color=#333333 size=5em>70.蝉赋</font><br>
<font color=#FF0033>魏晋：曹植</font><br>
唯夫蝉之清素兮，潜厥类乎太阴。在盛阳之仲夏兮，始游豫乎芳林。实澹泊而寡欲兮，独怡乐而长吟。声皦皦而弥厉兮，似贞士之介心。内含和而弗食兮，与众物而无求。栖高枝而仰首兮，漱朝露之清流。隐柔桑之稠叶兮，快啁号以遁暑。苦黄雀之作害兮，患螳螂之劲斧。冀飘翔而远托兮，毒蜘蛛之网罟。欲降身而卑窜兮，惧草虫之袭予。免众难而弗获兮，遥迁集乎宫宇。依名果之茂阴兮，托修干以静处。有翩翩之狡童兮，步容与于园圃。体离朱之聪视兮，姿才捷于狝猿。条罔叶而不挽兮，树无干而不缘。翳轻躯而奋进兮，跪侧足以自闲。恐余身之惊骇兮，精曾睨而目连。持柔竿之冉冉兮，运微粘而我缠。欲翻飞而逾滞兮，知性命之长捐。委厥体于膳夫。归炎炭而就燔。秋霜纷以宵下，晨风烈其过庭。气憯怛而薄躯，足攀木而失茎。吟嘶哑以沮败，状枯槁以丧(刑)[形]。乱曰：诗叹鸣蜩，声嘒嘒兮，盛阳则来，太阴逝兮。皎皎贞素，侔夷节兮。帝臣是戴，尚其洁兮。<br>
<font color=#333333 size=5em>71.名都篇</font><br>
<font color=#FF0033>魏晋：曹植</font><br>
名都多妖女，京洛出少年。<br>
宝剑值千金，被服丽且鲜。<br>
斗鸡东郊道，走马长楸间。<br>
驰骋未能半，双兔过我前。<br>
揽弓捷鸣镝，长驱上南山。<br>
左挽因右发，一纵两禽连。<br>
余巧未及展，仰手接飞鸢。<br>
观者咸称善，众工归我妍。<br>
归来宴平乐，美酒斗十千。<br>
脍鲤臇胎鰕，炮鳖炙熊蹯。<br>
鸣俦啸匹侣，列坐竟长筵。<br>
连翩击鞠壤，巧捷惟万端。<br>
白日西南驰，光景不可攀。<br>
云散还城邑，清晨复来还。<br>
<font color=#333333 size=5em>72.室思</font><br>
<font color=#FF0033>魏晋：徐干</font><br>
沉阴结愁忧，愁忧为谁兴？<br>
念与君相别，各在天一方。<br>
良会未有期，中心摧且伤。<br>
不聊忧餐食，慊慊常饥空。<br>
端坐而无为，仿佛君容光。<br>
峨峨高山首，悠悠万里道。<br>
君去日已远，郁结令人老。<br>
人生一世间，忽若暮春草。<br>
时不可再得，何为自愁恼？<br>
每诵昔鸿恩，贱躯焉足保。<br>
浮云何洋洋，愿因通我词。<br>
飘摇不可寄，徙倚徒相思。<br>
人离皆复会，君独无返期。<br>
自君之出矣，明镜暗不治。<br>
思君如流水，何有穷已时。<br>
惨惨时节尽，兰叶复凋零。<br>
喟然长叹息，君期慰我情。<br>
辗转不能寐，长夜何绵绵。<br>
蹑履起出户，仰观三星连。<br>
自恨志不遂，泣涕如涌泉。<br>
思君见巾栉，以益我劳勤。<br>
安得鸿鸾羽，觏此心中人。<br>
诚心亮不遂，搔首立悁悁。<br>
何言一不见，复会无因缘。<br>
故如比目鱼，今隔如参辰。<br>
人靡不有初，想君能终之。<br>
别来历年岁，旧恩何可期。<br>
重新而忘故，君子所尤讥。<br>
寄身虽在远，岂忘君须臾。<br>
既厚不为薄，想君时见思。<br>
<font color=#333333 size=5em>73.与山巨源绝交书</font><br>
<font color=#FF0033>魏晋：嵇康</font><br>
康白：足下昔称吾于颍川，吾常谓之知言。然经怪此意尚未熟悉于足下，何从便得之也？前年从河东还，显宗、阿都说足下议以吾自代，事虽不行，知足下故不知之。足下傍通，多可而少怪；吾直性狭中，多所不堪，偶与足下相知耳。闲闻足下迁，惕然不喜，恐足下羞庖人之独割，引尸祝以自助，手荐鸾刀，漫之膻腥，故具为足下陈其可否。<br>
吾昔读书，得并介之人，或谓无之，今乃信其真有耳。性有所不堪，真不可强。今空语同知有达人无所不堪，外不殊俗，而内不失正，与一世同其波流，而悔吝不生耳。老子、庄周，吾之师也，亲居贱职；柳下惠、东方朔，达人也，安乎卑位，吾岂敢短之哉！又仲尼兼爱，不羞执鞭；子文无欲卿相，而三登令尹，是乃君子思济物之意也。所谓达能兼善而不渝，穷则自得而无闷。以此观之，故尧、舜之君世，许由之岩栖，子房之佐汉，接舆之行歌，其揆一也。仰瞻数君，可谓能遂其志者也。故君子百行，殊途而同致，循性而动，各附所安。故有处朝廷而不出，入山林而不返之论。且延陵高子臧之风，长卿慕相如之节，志气所托，不可夺也。吾每读尚子平、台孝威传，慨然慕之，想其为人。少加孤露，母兄见骄，不涉经学。性复疏懒，筋驽肉缓，头面常一月十五日不洗，不大闷痒，不能沐也。每常小便而忍不起，令胞中略转乃起耳。又纵逸来久，情意傲散，简与礼相背，懒与慢相成，而为侪类见宽，不攻其过。又读《庄》、《老》，重增其放，故使荣进之心日颓，任实之情转笃。此犹禽鹿，少见驯育，则服从教制；长而见羁，则狂顾顿缨，赴蹈汤火；虽饰以金镳，飨以嘉肴，愈思长林而志在丰草也。<br>
阮嗣宗口不论人过，吾每师之而未能及；至性过人，与物无伤，唯饮酒过差耳。至为礼法之士所绳，疾之如仇，幸赖大将军保持之耳。吾不如嗣宗之资，而有慢弛之阙；又不识人情，暗于机宜；无万石之慎，而有好尽之累。久与事接，疵衅日兴，虽欲无患，其可得乎？又人伦有礼，朝廷有法，自惟至熟，有必不堪者七，甚不可者二：卧喜晚起，而当关呼之不置，一不堪也。抱琴行吟，弋钓草野，而吏卒守之，不得妄动，二不堪也。危坐一时，痹不得摇，性复多虱，把搔无已，而当裹以章服，揖拜上官，三不堪也。素不便书，又不喜作书，而人间多事，堆案盈机，不相酬答，则犯教伤义，欲自勉强，则不能久，四不堪也。不喜吊丧，而人道以此为重，已为未见恕者所怨，至欲见中伤者；虽瞿然自责，然性不可化，欲降心顺俗，则诡故不情，亦终不能获无咎无誉如此，五不堪也。不喜俗人，而当与之共事，或宾客盈坐，鸣声聒耳，嚣尘臭处，千变百伎，在人目前，六不堪也。心不耐烦，而官事鞅掌，机务缠其心，世故烦其虑，七不堪也。又每非汤、武而薄周、孔，在人间不止，此事会显，世教所不容，此甚不可一也。刚肠疾恶，轻肆直言，遇事便发，此甚不可二也。以促中小心之性，统此九患，不有外难，当有内病，宁可久处人间邪？又闻道士遗言，饵术黄精，令人久寿，意甚信之；游山泽，观鱼鸟，心甚乐之；一行作吏，此事便废，安能舍其所乐而从其所惧哉！<br>
夫人之相知，贵识其天性，因而济之。禹不逼伯成子高，全其节也；仲尼不假盖于子夏，护其短也；近诸葛孔明不逼元直以入蜀，华子鱼不强幼安以卿相，此可谓能相终始，真相知者也。足下见直木不可以为轮，曲木不可以为桷，盖不欲枉其天才，令得其所也。故四民有业，各以得志为乐，唯达者为能通之，此足下度内耳。不可自见好章甫，强越人以文冕也；己嗜臭腐，养鸳雏以死鼠也。吾顷学养生之术，方外荣华，去滋味，游心于寂寞，以无为为贵。纵无九患，尚不顾足下所好者。又有心闷疾，顷转增笃，私意自试，不能堪其所不乐。自卜已审，若道尽途穷则已耳。足下无事冤之，令转于沟壑也。<br>
吾新失母兄之欢，意常凄切。女年十三，男年八岁，未及成人，况复多病。顾此悢悢，如何可言！今但愿守陋巷，教养子孙，时与亲旧叙离阔，陈说平生，浊酒一杯，弹琴一曲，志愿毕矣。足下若嬲之不置，不过欲为官得人，以益时用耳。足下旧知吾潦倒粗疏，不切事情，自惟亦皆不如今日之贤能也。若以俗人皆喜荣华，独能离之，以此为快；此最近之，可得言耳。然使长才广度，无所不淹，而能不营，乃可贵耳。若吾多病困，欲离事自全，以保余年，此真所乏耳，岂可见黄门而称贞哉！若趣欲共登王途，期于相致，时为欢益，一旦迫之，必发狂疾。自非重怨，不至于此也。<br>
野人有快炙背而美芹子者，欲献之至尊，虽有区区之意，亦已疏矣。愿足下勿似之。其意如此，既以解足下，并以为别。嵇康白。<br>
<font color=#333333 size=5em>74.停云</font><br>
<font color=#FF0033>魏晋：陶渊明</font><br>
停云，思亲友也。罇湛新醪，园列初荣，愿言不从，叹息弥襟。<br>
霭霭停云，濛濛时雨。<br>
八表同昏，平路伊阻。<br>
静寄东轩，春醪独抚。<br>
良朋悠邈，搔首延伫。<br>
停云霭霭，时雨濛濛。<br>
八表同昏，平陆成江。<br>
有酒有酒，闲饮东窗。<br>
愿言怀人，舟车靡从。<br>
东园之树，枝条载荣。<br>
竞用新好，以怡余情。<br>
人亦有言：日月于征。<br>
安得促席，说彼平生。<br>
翩翩飞鸟，息我庭柯。<br>
敛翮闲止，好声相和。<br>
岂无他人，念子实多。<br>
愿言不获，抱恨如何！<br>
<font color=#333333 size=5em>75.薤露</font><br>
<font color=#FF0033>魏晋：曹植</font><br>
天地无穷极，阴阳转相因。<br>
人居一世间，忽若风吹尘。<br>
愿得展功勤，输力于明君。<br>
怀此王佐才，慷慨独不群。<br>
鳞介尊神龙，走兽宗麒麟。<br>
虫兽犹知德，何况于士人。<br>
孔氏删诗书，王业粲已分。<br>
骋我径寸翰，流藻垂华芬。<br>
<font color=#333333 size=5em>76.壮士篇</font><br>
<font color=#FF0033>魏晋：张华</font><br>
天地相震荡，回薄不知穷。<br>
人物禀常格，有始必有终。<br>
年时俯仰过，功名宜速崇。<br>
壮士怀愤激，安能守虚冲？<br>
乘我大宛马，抚我繁弱弓。<br>
长剑横九野，高冠拂玄穹。<br>
慷慨成素霓，啸咤起清风。<br>
震响骇八荒，奋威曜四戎。<br>
濯鳞沧海畔，驰骋大漠中。<br>
独步圣明世，四海称英雄。<br>
<font color=#333333 size=5em>77.饮酒·幽兰生前庭</font><br>
<font color=#FF0033>魏晋：陶渊明</font><br>
幽兰生前庭，含熏待清风。<br>
清风脱然至，见别萧艾中。<br>
行行失故路，任道或能通。<br>
觉悟当念还，鸟尽废良弓。<br>
<font color=#333333 size=5em>78.杂诗七首</font><br>
<font color=#FF0033>魏晋：曹植</font><br>
高台多悲风，朝日照北林。<br>
之子在万里，江湖逈且深。<br>
方舟安可极，离思故难任。<br>
孤鴈飞南游，过庭长哀吟。<br>
翘思慕远人，愿欲托遗音。<br>
形影忽不见，翩翩伤我心。<br>
转蓬离本根，飘飖随长风。<br>
何意回飚举，吹我入云中。<br>
高高上无极，天路安可穷。<br>
类此游客子，捐躯远从戎。<br>
毛褐不掩形，薇藿常不充。<br>
去去莫复道，沉忧令人老。<br>
西北有织妇，绮缟何缤纷。<br>
明晨秉机杼，日昃不成文。<br>
太息终长夜，悲啸入青云。<br>
妾身守空闺，良人行从军。<br>
自期三年归，今已历九春。<br>
飞鸟遶树翔，噭噭鸣索羣。<br>
愿为南流景，驰光见我君。<br>
南国有佳人，容华若桃李。<br>
朝游江北岸，夕宿潇湘沚。<br>
时俗薄朱颜，谁为发皓齿。<br>
俯仰岁将暮，荣曜难久恃。<br>
仆夫早严驾，吾将远行游。<br>
远游欲何之，吴国为我仇。<br>
将骋万里涂，东路安足由。<br>
江介多悲风，淮泗驰急流。<br>
愿欲一轻济，惜哉无方舟。<br>
闲居非吾志，甘心赴国忧。<br>
飞观百余尺，临牖yǒu御棂轩。<br>
远望周千里，朝夕见平原。<br>
烈士多悲心，小人偷自闲。<br>
国雠亮不塞，甘心思丧元。<br>
拊剑西南望，思欲赴太山。<br>
弦急悲声发，聆我慷慨言。<br>
揽衣出中闺，逍遥步两楹。<br>
闲房何寂寞，绿草被阶庭。<br>
空室自生风，百鸟翩南征。<br>
春思安可忘，忧戚与我幷。<br>
佳人在远遁，妾身单且茕。<br>
欢会难再遇，芝兰不重荣。<br>
人皆弃旧爱，君岂若平生。<br>
寄松为女萝，依水如浮萍。<br>
赍jī身奉衿带，朝夕不堕倾。<br>
倘终顾盻恩，永副我中情。<br>
<font color=#333333 size=5em>79.白发赋</font><br>
<font color=#FF0033>魏晋：左思</font><br>
星星白发，生于鬓垂。虽非青蝇，秽我光仪。策名观国，以此见疵。将拔将镊，好爵是縻。<br>
白发将拔，惄然自诉：禀命不幸，值君年暮。逼迫秋霜，生而皓素。始览明镜，惕然见恶。朝生昼拔，何罪之故？子观桔柚，一暠一晔，贵其素华，匪尚绿叶。愿戢子之手，摄子之镊。<br>
咨尔白发，观世之途。靡不追荣，贵华贱桔。赫赫阊阖，蔼蔼紫庐。弱冠来仕，童髫献谟。甘罗乘轸，子奇剖符。英英终贾，高论云衢。拔白就黑。此自在吾。<br>
白发临欲拔，瞑目号呼：何我之冤，何子之误！甘罗自以辩惠见称，不以发黑而名著。贾生自以良才见异，不以乌鬓而后举。闻之先民，国用老成。二老归周，周道肃清。四皓佐汉，汉德光明。何必去我，然后要荣？<br>
咨尔白发，事各有以，尔之所言，非不有理。曩贵耆耄，今薄旧齿。皤皤荣期，皓首田里。虽有二毛，河清难俟。随时之变，见叹孔子。<br>
发乃辞尽，誓以固穷。昔临玉颜，今从飞蓬。发肤至昵，尚不克终。聊用拟辞，比之国风。<br>
<font color=#333333 size=5em>80.吴孙皓初童谣</font><br>
<font color=#FF0033>魏晋：佚名</font><br>
宁饮建业水，不食武昌鱼。<br>
宁还建业死，不止武昌居。<br>
<font color=#333333 size=5em>81.大墙上蒿行</font><br>
<font color=#FF0033>魏晋：曹丕</font><br>
阳春无不长成，草木群类，随大风起。零落若何翩翩，中心独立一何茕。四时舍我驱驰，今我隐约欲何为？生居天壤间，忽如飞鸟栖枯枝。我今隐约欲何为？<br>
适君身体所服，何不恣君口腹所尝？冬被貂鼲温暖，夏当服绮罗轻凉。行力自苦，我将欲何为？不及君少壮之时，乘坚车、策肥马良。上有沧浪之天，今我难得久来视。下有蠕蠕之地，今我难得久来履。何不恣意遨游，从君所喜？<br>
带我宝剑。今尔何为自低昂？悲丽乎壮观，白如积雪，利若秋霜。驳犀标首，玉琢中央。帝王所服，辟除凶殃。御左右，奈何致福祥？吴之辟闾，越之步光，楚之龙泉，韩有墨阳，苗山之铤，羊头之钢。知名前代，咸自谓丽且美，曾不如君剑良绮难忘。<br>
冠青云之崔嵬，纤罗为缨，饰以翠翰，既美且轻。表容仪，俯仰垂光荣。宋之章甫，齐之高冠，亦自谓美，盖何足观？<br>
排金铺，坐玉堂。风尘不起，天气清凉。奏桓瑟，舞赵倡。女娥长歌，声协宫商。感心动耳，荡气回肠。酌桂酒，脍鲤鲂。与佳人期为乐康。前奉玉卮，为我行觞。<br>
今日乐，不可忘，乐未央。为乐常苦迟，岁月逝，忽若飞。何为自苦，使我心悲。<br>
<font color=#333333 size=5em>82.猛虎行</font><br>
<font color=#FF0033>魏晋：陆机</font><br>
渴不饮盗泉水，热不息恶木阴。<br>
恶木岂无枝？志士多苦心。<br>
整驾肃时命，杖策将远寻。<br>
饥食猛虎窟，寒栖野雀林。<br>
日归功未建，时往岁载阴。<br>
崇云临岸骇，鸣条随风吟。<br>
静言幽谷底，长啸高山岑。<br>
急弦无懦响，亮节难为音。<br>
人生诚未易，曷云开此衿？<br>
眷我耿介怀，俯仰愧古今。<br>
<font color=#333333 size=5em>83.始作镇军参军经曲阿作</font><br>
<font color=#FF0033>魏晋：陶渊明</font><br>
弱龄寄事外，委怀在琴书。<br>
被褐欣自得，屡空常晏如。<br>
时来苟冥会，宛辔憩通衢。<br>
投策命晨装，暂与园田疏。<br>
眇眇孤舟逝，绵绵归思纡。<br>
我行岂不遥，登降千里余。<br>
目倦川途异，心念山泽居。<br>
望云惭高鸟，临水愧游鱼。<br>
真想初在襟，谁谓形迹拘。<br>
聊且凭化迁，终返班生庐。<br>
<font color=#333333 size=5em>84.和郭主簿·其二</font><br>
<font color=#FF0033>魏晋：陶渊明</font><br>
和泽周三春，清凉素秋节。<br>
露凝无游氛，天高肃景澈。<br>
陵岑耸逸峰，遥瞻皆奇绝。<br>
芳菊开林耀，青松冠岩列。<br>
怀此贞秀姿，卓为霜下杰。<br>
衔觞念幽人，千载抚尔诀。<br>
检素不获展，厌厌竟良月。<br>
<font color=#333333 size=5em>85.送应氏二首</font><br>
<font color=#FF0033>魏晋：曹植</font><br>
其一<br>
步登北邙阪，遥望洛阳山。<br>
洛阳何寂寞，宫室尽烧焚。<br>
垣墙皆顿擗，荆棘上参天。<br>
不见旧耆老，但睹新少年。<br>
侧足无行径，荒畴不复田。<br>
游子久不归，不识陌与阡。<br>
中野何萧条，千里无人烟。<br>
念我平常居，气结不能言。<br>
其二<br>
清时难屡得，嘉会不可常。<br>
天地无终极，人命若朝霜。<br>
愿得展嬿婉，我友之朔方。<br>
亲昵并集送，置酒此河阳。<br>
中馈岂独薄？宾饮不尽觞。<br>
爱至望苦深，岂不愧中肠？<br>
山川阻且远，别促会日长。<br>
愿为比翼鸟，施翮起高翔。<br>
<font color=#333333 size=5em>86.门有万里客行</font><br>
<font color=#FF0033>魏晋：曹植</font><br>
门有万里客，问君何乡人。<br>
褰裳起从之，果得心所亲。<br>
挽裳对我泣，太息前自陈。<br>
本是朔方士，今为吴越民。<br>
行行将复行，去去适西秦。<br>
<font color=#333333 size=5em>87.七哀诗三首·其三</font><br>
<font color=#FF0033>魏晋：王粲</font><br>
边城使心悲，昔吾亲更之。<br>
冰雪截肌肤，风飘无止期。<br>
百里不见人，草木谁当迟。<br>
登城望亭燧，翩翩飞戍旗。<br>
行者不顾反，出门与家辞。<br>
子弟多俘虏，哭泣无已时。<br>
天下尽乐土，何为久留兹。<br>
蓼虫不知辛，去来勿与谘。<br>
<font color=#333333 size=5em>88.桃花源诗</font><br>
<font color=#FF0033>魏晋：陶渊明</font><br>
嬴氏乱天纪，贤者避其世。<br>
黄绮之商山，伊人亦云逝。<br>
往迹浸复湮，来径遂芜废。<br>
相命肆农耕，日入从所憩。<br>
桑竹垂馀荫，菽稷随时艺；<br>
春蚕收长丝，秋熟靡王税。<br>
荒路暧交通，鸡犬互鸣吠。<br>
俎豆犹古法，衣裳无新制。<br>
童孺纵行歌，班白欢游诣。<br>
草荣识节和，木衰知风厉。<br>
虽无纪历志，四时自成岁。<br>
怡然有余乐，于何劳智慧？<br>
奇踪隐五百，一朝敞神界。<br>
淳薄既异源，旋复还幽蔽。<br>
借问游方士，焉测尘嚣外。<br>
愿言蹑清风，高举寻吾契。<br>
<font color=#333333 size=5em>89.赠秀才入军</font><br>
<font color=#FF0033>魏晋：嵇康</font><br>
鸳鸯于飞，肃肃其羽。朝游高原，夕宿兰渚。<br>
邕邕和鸣，顾眄俦侣。俛仰慷慨，优游容与。<br>
鸳鸯于飞，啸侣命俦。朝游高原，夕宿中洲。<br>
交颈振翼，容与清流。咀嚼兰蕙，俛仰优游。<br>
泳彼长川，言息其浒。陟彼高冈，言刈其楚。<br>
嗟我征迈，独行踽踽。仰彼凯风，涕泣如雨。<br>
泳彼长川，言息其沚。陟彼高冈，言刈其杞。<br>
嗟我独征，靡瞻靡恃。仰彼凯风，载坐载起。<br>
穆穆惠风，扇彼轻尘。奕奕素波，转此游鳞。<br>
伊我之劳，有怀遐人。寤言永思，寔钟所亲。<br>
所亲安在，舍我远迈。弃此荪芷，袭彼萧艾。<br>
虽曰幽深，岂无颠沛。言念君子，不遐有害。<br>
人生寿促，天地长久。百年之期，孰云其寿。<br>
思欲登仙，以济不朽。缆辔踟蹰，仰顾我友。<br>
我友焉之，隔兹山梁。谁谓河广，一苇可航。<br>
徒恨永离，逝彼路长。瞻仰弗及，徙倚彷徨。<br>
良马既闲，丽服有晖。左揽繁弱，右接忘归。<br>
风驰电逝，蹑景追飞。凌厉中原，顾盻生姿。<br>
携我好仇，载我轻车。南凌长阜，北厉清渠。<br>
仰落惊鸿，俯引渊鱼。盘于游田，其乐只且。<br>
凌高远盻，俯仰咨嗟。怨彼幽絷，室迩路遐。<br>
虽有好音，谁与清歌。虽有姝颜，谁与发华。<br>
仰讯高云，俯托轻波。乘流远遁，抱恨山阿。<br>
轻车迅迈，息彼长林。春木载荣，布叶垂阴。<br>
习习谷风，吹我素琴。交交黄鸟，顾俦弄音。<br>
感悟驰情，思我所钦。心之忧矣，永啸长吟。<br>
浩浩洪流，带我邦畿。萋萋绿林，奋荣扬晖。<br>
鱼龙瀺灂，山鸟羣飞。驾言出游，日夕忘归。<br>
思我良朋，如渴如饥。愿言不获，怆矣其悲。<br>
息徒兰圃，秣马华山。流磻平皋，垂纶长川。<br>
目送归鸿，手挥五弦。俯仰自得，游心太玄。<br>
嘉彼钓叟，得鱼忘筌。郢人逝矣，谁与尽言。</p>
<h3 id="font-color-333333-size-5em-90-叹逝赋-font"><font color=#333333 size=5em>90.叹逝赋</font></h3>
<p><font color=#FF0033>魏晋：陆机</font><br>
昔每闻长老追计平生同时亲故，或凋落已尽，或仅有存者。余年方四十，而懿亲戚属，亡多存寡；昵交密友，亦不半在。或所曾共游一途，同宴一室，十年之外，索然已尽，以是哀思，哀可知矣，乃作赋曰：<br>
伊天地之运流，纷升降而相袭。日望空以骏驱，节循虚而警立。嗟人生之短期，孰长年之能执，时飘忽其不再，老晼晚其将及。对琼蘂之无征，恨朝霞之难挹。望汤谷以企予，借此景之屡戢。<br>
悲夫，川阅水以成川，水滔滔而日度。世阅人而为世，人冉冉而行暮。人何世而弗新，世何人之能故。野每春其必华，草无朝而遗露。经终古而常然，率品物其如素。譬日及之在条，恒虽尽而弗悟。虽不悟其可悲，心惆焉而自伤。亮造化之若兹，吾安取夫久长。<br>
痛灵根之夙陨，怨具尔之多丧。悼堂构之瘁，悯城阙之丘荒。亲弥懿其已逝，交何戚而不忘。咨余今之方殆，何视天之芒芒。伤怀凄其多念，戚貌悴而鲜欢。幽情发而成绪，滞思叩而兴端，此世之无乐，咏在昔而为言。<br>
居充堂而衍宇，行连驾而比轩。弥年时其讵几，夫何往而不残。或冥邈而既尽，或寥廓而仅半。信松茂而柏悦，嗟芝焚而蕙叹。苟性命之弗殊，岂同波而异澜，瞻前轨之既覆，知此路之良艰。启四体而深悼，惧兹形之将然。毒娱情而寡方，怨感目之多颜，谅多颜之感目，神何适而获怡。寻平生于响像，览前物而怀之。<br>
步寒林以悽恻，玩春翘而有思，触万类以生悲，叹同节而异时，年弥往而念广，途薄暮而意迮。亲落落而日稀，友靡靡而愈索。顾旧要于遗存，得十一于千百。乐心其如忘，哀缘情而来宅。托末契于后生，余将老而为客。<br>
然后弭节安怀，妙思天造，精浮神沧，忽在世表，悟大暮之同寐，何矜晚以怨早。指彼日之方除，岂兹情之足搅。感秋华于衰木，瘁零露于丰草。在殷忧而弗违，夫何云乎识道。将颐天地之大德，遗圣人之洪宝。解心累于末迹，聊优游以娱老。<br>
<font color=#333333 size=5em>91.吁嗟篇</font><br>
<font color=#FF0033>魏晋：曹植</font><br>
吁嗟此转蓬，居世何独然。<br>
长去本根逝，夙夜无休闲。<br>
东西经七陌，南北越九阡。<br>
卒遇回风起，吹我入云间。<br>
自谓终天路，忽然下沉渊。<br>
惊飙接我出，故归彼中田。<br>
当南而更北，谓东而反西。<br>
宕宕当何依，忽亡而复存。<br>
飘飘周八泽，连翩历五山。<br>
流转无恒处，谁知吾苦艰。<br>
愿为中林草，秋随野火燔。<br>
糜灭岂不痛，愿与株荄连。<br>
<font color=#333333 size=5em>92.己酉岁九月九日</font><br>
<font color=#FF0033>魏晋：陶渊明</font><br>
靡靡秋已夕，凄凄风露交。<br>
蔓草不复荣，园木空自凋。<br>
清气澄余滓，杳然天界高。<br>
哀蝉无留响，丛雁鸣云霄。<br>
万化相寻绎，人生岂不劳？<br>
从古皆有没，念之中心焦。<br>
何以称我情？浊酒且自陶。<br>
千载非所知，聊以永今朝。<br>
<font color=#333333 size=5em>93.长歌行</font><br>
<font color=#FF0033>魏晋：陆机</font><br>
逝矣经天日，悲哉带地川。<br>
寸阴无停晷，尺波岂徒旋。<br>
年往迅劲矢，时来亮急弦。<br>
远期鲜克及，盈数固希全。<br>
容华夙夜零，体泽坐自捐。<br>
兹物苟难停，吾寿安得延。<br>
俛仰逝将过，倏忽几何间。<br>
慷慨亦焉诉，天道良自然。<br>
但恨功名薄，竹帛无所宣。<br>
迨及岁未暮，长歌乘我闲。<br>
<font color=#333333 size=5em>94.形影神三首</font><br>
<font color=#FF0033>魏晋：陶渊明</font><br>
贵贱贤愚，莫不营营以惜生，斯甚惑焉；故极陈形影之苦，言神辨自然以释之。好事君子，共取其心焉。<br>
形赠影<br>
天地长不没，山川无改时。<br>
草木得常理，霜露荣悴之。<br>
谓人最灵智，独复不如兹。<br>
适见在世中，奄去靡归期。<br>
奚觉无一人，亲识岂相思。<br>
但余平生物，举目情凄洏。<br>
我无腾化术，必尔不复疑。<br>
愿君取吾言，得酒莫苟辞。<br>
影答形<br>
存生不可言，卫生每苦拙。<br>
诚愿游昆华，邈然兹道绝。<br>
与子相遇来，未尝异悲悦。<br>
憩荫若暂乖，止日终不别。<br>
此同既难常，黯尔俱时灭。<br>
身没名亦尽，念之五情热。<br>
立善有遗爱，胡为不自竭？<br>
酒云能消忧，方此讵不劣！<br>
神释<br>
大钧无私力，万理自森著。<br>
人为三才中，岂不以我故。<br>
与君虽异物，生而相依附。<br>
结托既喜同，安得不相语。<br>
三皇大圣人，今复在何处？<br>
彭祖爱永年，欲留不得住。<br>
老少同一死，贤愚无复数。<br>
日醉或能忘，将非促龄具？<br>
立善常所欣，谁当为汝誉？<br>
甚念伤吾生，正宜委运去。<br>
纵浪大化中，不喜亦不惧。<br>
应尽便须尽，无复独多虑。<br>
<font color=#333333 size=5em>95.情诗</font><br>
<font color=#FF0033>魏晋：张华</font><br>
游目四野外，逍遥独延伫。<br>
兰蕙缘清渠，繁华荫绿渚。<br>
佳人不在兹，取此欲谁与？<br>
巢居知风寒，穴处识阴雨。<br>
不曾远离别，安知慕俦侣？<br>
<font color=#333333 size=5em>96.九日闲居</font><br>
<font color=#FF0033>魏晋：陶渊明</font><br>
余闲居，爱重九之名。秋菊盈园，而持醪靡由，空服九华，寄怀于言。<br>
世短意常多，斯人乐久生。<br>
日月依辰至，举俗爱其名。<br>
露凄暄风息，气澈天象明。<br>
往燕无遗影，来雁有余声。<br>
酒能祛百虑，菊解制颓龄。<br>
如何蓬庐士，空视时运倾！<br>
尘爵耻虚罍，寒华徒自荣。<br>
敛襟独闲谣，缅焉起深情。<br>
栖迟固多娱，淹留岂无成。<br>
<font color=#333333 size=5em>97.仙人篇</font><br>
<font color=#FF0033>魏晋：曹植</font><br>
仙人揽六箸，对博太山隅。<br>
湘娥拊琴瑟，秦女吹笙竽。<br>
玉樽盈桂酒，河伯献神鱼。<br>
四海一何局，九州安所如。<br>
韩终与王乔，要我于天衢。<br>
万里不足步，轻举凌太虚。<br>
飞腾逾景云，高风吹我躯。<br>
回驾观紫微，与帝合灵符。<br>
阊阖正嵯峨，双阙万丈余。<br>
玉树扶道生，白虎夹门枢。<br>
驱风游四海，东过王母庐。<br>
俯观五岳间，人生如寄居。<br>
潜光养羽翼，进趣且徐徐。<br>
不见昔轩辕，升龙出鼎湖。<br>
徘徊九天下，与尔长相须。<br>
<font color=#333333 size=5em>98.娇女诗</font><br>
<font color=#FF0033>魏晋：左思</font><br>
吾家有娇女，皎皎颇白皙。<br>
小字为纨素，口齿自清历。<br>
鬓发覆广额，双耳似连璧。<br>
明朝弄梳台，黛眉类扫迹。<br>
浓朱衍丹唇，黄吻烂漫赤。<br>
娇语若连琐，忿速乃明集。<br>
握笔利彤管，篆刻未期益。<br>
执书爱绨素，诵习矜所获。<br>
其姊字惠芳，面目粲如画。<br>
轻妆喜楼边，临镜忘纺绩。<br>
举觯拟京兆，立的成复易。<br>
玩弄眉颊间，剧兼机杼役。<br>
从容好赵舞，延袖象飞翮。<br>
上下弦柱际，文史辄卷襞。<br>
顾眄屏风书，如见已指摘。<br>
丹青日尘暗，明义为隐赜。<br>
驰骛翔园林，果下皆生摘。<br>
红葩缀紫蒂，萍实骤柢掷。<br>
贪华风雨中，眒忽数百适。<br>
务蹑霜雪戏，重綦常累积。<br>
并心注肴馔，端坐理盘鬲。<br>
翰墨戢闲案，相与数离逖。<br>
动为垆钲屈，屐履任之适。<br>
止为荼荈据，吹嘘对鼎立。<br>
脂腻漫白袖，烟熏染阿锡。<br>
衣被皆重地，难与沉水碧。<br>
任其孺子意，羞受长者责。<br>
瞥闻当与杖，掩泪俱向壁。<br>
<font color=#333333 size=5em>99.善哉行二首</font><br>
<font color=#FF0033>魏晋：曹植</font><br>
来日大难，口燥唇干。<br>
今日相乐，皆当喜欢。<br>
经历名山，芝草翩翩。<br>
仙人王乔，奉药一丸。<br>
自惜袖短，内手知寒。<br>
惭无灵辄，以救赵宣。<br>
月没参横，北斗阑干。<br>
亲友在门，饥不及餐。<br>
如彼翰鸟，或飞戾天。<br>
<font color=#333333 size=5em>100.孟冬篇</font><br>
<font color=#FF0033>魏晋：曹植</font><br>
孟冬十月。阴气厉清。武官诫田。讲旅统兵。元龟袭吉。元光着明。蚩尤跸路。风弭雨停。乘舆启行。鸾鸣幽轧。虎贲采骑。飞象珥鹖。钟鼓铿锵。箫管嘈喝。万骑齐镳。千乘等盖。夷山填谷。平林涤薮。张罗万里。尽其飞走。趯趯狡兔。扬白跳翰。猎以青骹。掩以修竿。韩卢宋鹊。呈才骋足。噬不尽绁。牵麋掎鹿。魏氏发机。养基抚弦。都卢寻高。搜索猴猨。庆忌孟贲。蹈谷超峦。张目决眦。发怒穿冠。顿熊扼虎。蹴豹搏貙。气有余势。负象而趋。获车既盈。日侧乐终。罢役解徒。大飨离宫。乱曰。圣皇临飞轩。论功校猎徒。死禽积如京。流血成沟渠。明诏大劳赐。大官供有无。走马行酒醴。驱车布肉鱼。鸣鼓举觞爵。击钟釂无余。绝纲纵麟麑。弛罩出凤雏。收功在羽校。威灵振鬼区。陛下长欢乐。永世合天符。<br>
<font color=#333333 size=5em>101.癸卯岁始春怀古田舍二首</font><br>
<font color=#FF0033>魏晋：陶渊明</font><br>
在昔闻南亩，当年竟未践。<br>
屡空既有人，春兴岂自免。<br>
夙晨装吾驾，启涂情己缅。<br>
鸟弄欢新节，泠风送馀善。<br>
寒竹被荒蹊，地为罕人远；<br>
是以植杖翁，悠然不复返。<br>
即理愧通识，所保讵乃浅。<br>
先师有遗训，忧道不忧贫。<br>
瞻望邈难逮，转欲志长勤。<br>
秉耒欢时务，解颜劝农人。<br>
平畴交远风，良苗亦怀新。<br>
虽未量岁功，既事多所欣。<br>
耕种有时息，行者无问津。<br>
日入相与归，壶浆劳近邻。<br>
长吟掩柴门，聊为陇亩民。<br>
<font color=#333333 size=5em>102.咏怀八十二首·其三十二</font><br>
<font color=#FF0033>魏晋：阮籍</font><br>
朝阳不再盛，白日忽西幽。<br>
去此若俯仰，如何似九秋。<br>
人生若尘露，天道邈悠悠。<br>
齐景升丘山，涕泗纷交流。<br>
孔圣临长川，惜逝忽若浮。<br>
去者余不及，来者吾不留。<br>
愿登太华山，上与松子游。<br>
渔父知世患，乘流泛轻舟。<br>
<font color=#333333 size=5em>103.吴楚歌</font><br>
<font color=#FF0033>魏晋：傅玄</font><br>
燕人美兮赵女佳，其室则迩兮限层崖。<br>
云为车兮风为马，玉在山兮兰在野。<br>
云无期兮风有止，思多端兮谁能理？<br>
<font color=#333333 size=5em>104.癸卯岁十二月中作与从弟敬远</font><br>
<font color=#FF0033>魏晋：陶渊明</font><br>
寝迹衡门下，邈与世相绝。<br>
顾盼莫谁知，荆扉昼常闭。<br>
凄凄岁暮风，翳翳经日雪。<br>
倾耳无希声，在目皓已洁。<br>
劲气侵襟袖，箪瓢谢屡设。<br>
萧索空宇中，了无一可悦！<br>
历览千载书，时时见遗烈。<br>
高操非所攀，谬得固穷节。<br>
平津苟不由，栖迟讵为拙！<br>
寄意一言外，兹契谁能别？<br>
<font color=#333333 size=5em>105.咏史八首·其一</font><br>
<font color=#FF0033>魏晋：左思</font><br>
弱冠弄柔翰，卓荦观群书。<br>
著论准《过秦》，作赋拟《子虚》。<br>
边城苦鸣镝，羽檄飞京都。<br>
虽非甲胄士，畴昔览《穰苴》。<br>
长啸激清风，志若无东吴。<br>
铅刀贵一割，梦想骋良图。<br>
左眄澄江湘，右盼定羌胡。<br>
功成不受爵，长揖归田庐。<br>
<font color=#333333 size=5em>106.赴洛道中作</font><br>
<font color=#FF0033>魏晋：陆机</font><br>
远游越山川，山川修且广。<br>
振策陟崇丘，安辔遵平莽。<br>
夕息抱影寐，朝徂衔思往。<br>
顿辔倚嵩岩，侧听悲风响。<br>
清露坠素辉，明月一何朗。<br>
抚枕不能寐，振衣独长想。<br>
<font color=#333333 size=5em>107.泰山梁甫行</font><br>
<font color=#FF0033>魏晋：曹植</font><br>
八方各异气，千里殊风雨。<br>
剧哉边海民，寄身于草墅。<br>
妻子象禽兽，行止依林阻。<br>
柴门何萧条，狐兔翔我宇。<br>
<font color=#333333 size=5em>108.梁甫吟</font><br>
<font color=#FF0033>魏晋：陆机</font><br>
玉衡固已骖，羲和若飞凌。<br>
四运循环转，寒暑自相承。<br>
冉冉年时暮，迢迢天路征。<br>
招摇东北指，大火西南升。<br>
悲风无绝响，玄云互相仍。<br>
丰水凭川结，零露弥天凝。<br>
年命特相逝，庆云鲜克乘。<br>
履信多愆期，思顺焉足凭。<br>
慷慨临川响，非此孰为兴。<br>
哀吟梁甫颠，慷慨独抚膺。<br>
<font color=#333333 size=5em>109.豫章行苦相篇</font><br>
<font color=#FF0033>魏晋：傅玄</font><br>
苦相身为女，卑陋难再陈。<br>
男儿当门户，堕地自生神。<br>
雄心志四海，万里望风尘。<br>
女育无欣爱，不为家所珍。<br>
长大逃深室，藏头羞见人。<br>
垂泪适他乡，忽如雨绝云。<br>
低头和颜色，素齿结朱唇。<br>
跪拜无复数，婢妾如严宾。<br>
情合同云汉，葵藿仰阳春。<br>
心乖甚水火，百恶集其身。<br>
玉颜随年变，丈夫多好新。<br>
昔为形与影，今为胡与秦。<br>
胡秦时相见，一绝逾参辰。<br>
<font color=#333333 size=5em>110.门有车马客行</font><br>
<font color=#FF0033>魏晋：陆机</font><br>
门有车马客，驾言发故乡。<br>
念君久不归，濡迹涉江湘。<br>
投袂赴门涂，揽衣不及裳。<br>
拊膺携客泣，掩泪叙温凉。<br>
借问邦族间，恻怆论存亡。<br>
亲友多零落，旧齿皆凋丧。<br>
市朝互迁易，城阙或丘荒。<br>
坟垄日月多，松柏郁茫茫。<br>
天道信崇替，人生安得长。<br>
慷慨惟平生，俯仰独悲伤。<br>
<font color=#333333 size=5em>111.游侠篇</font><br>
<font color=#FF0033>魏晋：张华</font><br>
翩翩四公子，浊世称贤明。<br>
龙虎方交争，七国并抗衡。<br>
食客三千余，门下多豪英。<br>
游说朝夕至，辩士自纵横。<br>
孟尝东出关，济身由鸡鸣。<br>
信陵西反魏，秦人不窥兵。<br>
赵胜南诅楚，乃与毛遂行。<br>
黄歇北适秦，太子还入荆。<br>
美哉游侠士，何以尚四卿。<br>
我则异于是，好古师老、彭。<br>
<font color=#333333 size=5em>112.杂诗·秋风何冽冽</font><br>
<font color=#FF0033>魏晋：左思</font><br>
秋风何冽冽，白露为朝霜。<br>
柔条旦夕劲，绿叶日夜黄。<br>
明月出云崖，皦皦流素光。<br>
披轩临前庭，嗷嗷晨雁翔。<br>
高志局四海，块然守空堂。<br>
壮齿不恒居，岁暮常慨慷。<br>
<font color=#333333 size=5em>113.咏贫士</font><br>
<font color=#FF0033>魏晋：陶渊明</font><br>
凄厉岁云暮，拥褐曝前轩。<br>
南圃无遗秀，枯条盈北园。<br>
倾壶绝馀沥，窥灶不见烟。<br>
诗书塞座外，日昃不遑研。<br>
闲居非陈厄，窃有愠言见。<br>
何以慰我怀，赖古多此贤。<br>
<font color=#333333 size=5em>114.戊申岁六月中遇火</font><br>
<font color=#FF0033>魏晋：陶渊明</font><br>
草庐寄穷巷，甘以辞华轩。<br>
正夏长风急，林室顿烧燔。<br>
一宅无遗宇，肪舟荫门前。<br>
迢迢新秋夕，亭亭月将圆。<br>
果菜始复生，惊鸟尚未还。<br>
中宵伫遥念，一盼周九天。<br>
总发抱孤介，奄出四十年。<br>
形迹凭化往，灵府长独闲。<br>
贞刚自有质，玉石乃非坚。<br>
仰想东户时，余粮宿中田。<br>
鼓腹无所思；朝起暮归眠。<br>
既已不遇兹，且遂灌我园。<br>
<font color=#333333 size=5em>115.论盛孝章书 / 与曹公论盛孝章书</font><br>
<font color=#FF0033>魏晋：孔融</font><br>
岁月不居，时节如流。五十之年，忽焉已至。公为始满，融又过二。海内知识，零落殆尽，惟会稽盛孝章尚存。其人困于孙氏，妻孥湮没，单孑独立，孤危愁苦。若使忧能伤人，此子不得复永年矣！<br>
《春秋传》曰：“诸侯有相灭亡者，桓公不能救，则桓公耻之。”今孝章，实丈夫之雄也，天下谈士，依以扬声，而身不免于幽絷，命不期于旦夕，是吾祖不当复论损益之友，而朱穆所以绝交也。公诚能驰一介之使，加咫尺之书，则孝章可致，友道可弘矣。<br>
今之少年，喜谤前辈，或能讥评孝章。孝章要为有天下大名，九牧之人，所共称叹。燕君市骏马之骨，非欲以骋道里，乃当以招绝足也。惟公匡复汉室，宗社将绝，又能正之。正之之术，实须得贤。珠玉无胫而自至者，以人好之也，况贤者之有足乎！昭王筑台以尊郭隗，隗虽小才，而逢大遇，竟能发明主之至心，故乐毅自魏往，剧辛自赵往，邹衍自齐往。向使郭隗倒悬而王不解，临溺而王不拯，则士亦将高翔远引，莫有北首燕路者矣。凡所称引，自公所知，而复有云者，欲公崇笃斯义也。因表不悉。<br>
<font color=#333333 size=5em>116.善哉行·有美一人</font><br>
<font color=#FF0033>魏晋：曹丕</font><br>
有美一人，婉如清扬。<br>
妍姿巧笑，和媚心肠。<br>
知音识曲，善为乐方。<br>
哀弦微妙，清气含芳。<br>
流郑激楚，度宫中商。<br>
感心动耳，绮丽难忘。<br>
离鸟夕宿，在彼中洲。<br>
延颈鼓翼，悲鸣相求。<br>
眷然顾之，使我心愁。<br>
嗟尔昔人，何以忘忧。<br>
<font color=#333333 size=5em>117.西征赋</font><br>
<font color=#FF0033>魏晋：潘安</font><br>
岁次玄枵，月旅蕤宾，丙丁统日，乙未御辰。潘子凭轼西征，自京徂秦。乃喟然叹曰：古往今来，邈矣悠哉！寥廓惚恍，化一气而甄三才。此三才者，天地人道。唯生与位，谓之大宝。生有脩短之命，位有通塞之遇，鬼神莫能要，圣智弗能豫。<br>
当休明之盛世，託菲薄之陋质。纳旌弓于铉台，讚庶績于帝室。嗟鄙夫之常累，固既得而患失。无柳季之直道，佐士师而一黜。<br>
武皇忽其升遐，八音遏于四海。天子寝于谅闇，百官听于冢宰。彼负荷之殊重，虽伊、周其犹殆。窥七贵于汉庭，畴一姓之或在？无危明以安位，祗居逼以示专。陷乱逆以受戮，匪祸降之自天。孔随时以行藏，蘧与国而舒卷。苟蔽微以缪章，患过辟之未远。悟山潜之逸士，卓长往而不返。陋吾人之拘挛，飘萍浮而蓬转。寮位儡其隆替，名节漼以隳落。危素卵之累殻，甚玄燕之巢幕。心战惧以兢悚，如临深而履薄。夕获归于都外，宵未中而难作。匪择木以棲集，尠林焚而鸟存。遭千载之嘉会，皇合德于乾坤。弛秋霜之严威，流春泽之渥恩。甄大义以明责，反初服于私门。<br>
皇鉴揆余之忠诚，俄命余以末班。牧疲人于西夏，攜老幼而入关。丘去鲁而顾叹，季过沛而涕零。伊故乡之可怀，疚圣达之幽情。矧匹夫之安土，邈投身于镐京。犹犬马之恋主，窃託慕于阙庭。眷鞏、洛而掩涕，思纏緜于坟茔。<br>
尔乃越平乐，过街邮；秣马皐门，税驾西周。远矣姬德，兴自高辛。思文后稷，厥初生民。率西水浒，化流岐豳。祚隆昌、发，旧邦惟新。旋牧野而历兹，愈守柔以执竞；夜申旦而不寐，憂天保之未定；惟泰山其犹危，祀八百而余庆。鉴亡王之骄淫，竄南巢以投命；坐积薪以待然，方指日而比盛。人度量之乖舛，何相越之辽迥！<br>
考土中于斯邑，成建都而营筑；既定鼎于郏鄏，遂钻龟而启繇。平失道而来迁，繄二国而是佑；岂时王之无僻？赖先哲以长懋。望圉、北之两门，感虢、郑之纳惠。讨子颓之乐祸，尤阙西之効戾。重戮带以定襄，弘大顺以霸世。灵壅川以止鬭，晋演义以献说。咨景、悼以迄丐，政陵迟而弥季。俾庶朝之构逆，历两王而干位。踰十叶以逮赧，邦分崩而为二。竟横噬于虎口，输文武之神器。<br>
澡孝水而濯缨，嘉美名之在兹。夭赤子于新安，坎路侧而瘗之。亭有千秋之号，子无七旬之期。虽勉励于延吴，实潜恸乎余慈。<br>
眄山川以怀古，怅揽辔于中涂。虐项氏之肆暴，坑降卒之无辜。激秦人以归德，成刘后之来苏。事回泬而好还，卒宗灭而身屠。<br>
经澠池而长想，停余车而不进。秦虎狼之强国，赵侵弱之馀烬。超入险而高会，杖命世之英蔺。耻东瑟之偏鼓，提西缶而接刃；辱十城之虚寿，奄咸阳以取儁。出申威于河外，何猛气之咆勃；入屈节于廉公，若四体之无骨。处智勇之渊伟，方鄙吝之忿悁，虽改日而易岁，无等级以寄言。<br>
当光武之蒙尘，致王诛于赤眉。异奉辞以伐罪，初垂翅于回谿；不尤眚以掩德，终奋翼而高挥。建佐命之元勳，振皇纲而更维。<br>
登崤坂之威夷，仰崇嶺之嵯峨。皐託坟于南陵，文违风于北阿。蹇哭孟以审败，襄墨縗以授戈。曾只轮之不返，緤三师以济河。值庸主之矜愎，殆肆叔于朝市。任好绰其余裕，独引过以归已。明三败而不黜，卒陵晋以雪耻。岂虚名之可立？良致霸其有以。<br>
降曲崤而怜虢，託与国于亡虞。贪诱赂以卖邻，不及腊而就拘。垂棘反于故府，屈产服与晋舆。德不建而民无援，仲雍之祀忽诸。<br>
我徂安阳，言涉陕郛，行乎漫瀆之口，憩乎曹阳之墟。美哉邈乎！茲土之旧也，固乃周、邵之所分，二南之所交。麟趾信于关雎，騶虞应乎鹊巢。<br>
愍汉氏之剥乱，朝流亡以离析。卓滔天以大滌，劫宫庙而迁迹。俾万乘之盛尊，降遥思于征役。顾请旋于傕、汜，既获许而中惕；追皇驾而骤战，望玉辂而纵镝。痛百寮之勤王，咸毕力以致死。分身首于锋刃，洞胸腋以流矢；有褰裳以投岸，或攘袂以赴水，伤稃檝之褊小，撮舟中而掬指。<br>
升曲沃而惆怅，惜兆乱而兄替；枝末大而本披，都偶国而祸结。藏札飘其高厉，委曹吴而成节；何庄武之无耻，徒利开而义闭。<br>
蹑函谷之重阻，看天险之衿带，迹诸侯之勇怯，筭嬴氏之利害：或开关以延敌，竞遯逃以奔窜；有噤门而莫启，不窥兵于山外。连鸡互而不棲，小国合而成大。岂地势之安危？信人事之否泰。<br>
汉六叶而拓畿，县弘农而远关。厌紫极之闲敞，甘微行以游盘。长傲宾于柏谷，妻覩貌而献餐；畴匹妇其已泰，胡厥夫之缪官！昔明王之巡幸，固清道而后往；惧衔橜之或变，峻徒御以诛赏。彼白龙之鱼服，挂豫且之密纲。轻帝重于天下，奚斯渐之可长。<br>
吊戾园于湖邑，谅遭世之巫蛊。探隐伏于难明，委谗贼之赵虏。加显戮于储贰，绝肌肤而不顾。作归来之悲台，徒望思其何补？<br>
纷吾既迈此全节，又继之以盘桓。问休牛之故林，感徵名于桃园。发阌乡而警策，愬黄巷以济潼。眺华岳之阴崖，觌高掌之遗迹。忆江使之反璧，告亡期于祖龙。不语怪以徵异，我闻之于孔公。<br>
愠韩、马之大憝，阻关、谷以称乱。魏武赫以霆震，奉义辞以伐叛。彼虽众其焉用？故制胜于庙算。砰扬稃以振尘，繣瓦解而冰泮。超遂遁而奔狄，甲卒化位京观。<br>
倦狭路之迫隘，轨崎岖以低仰；蹈秦郊而始辟，豁爽塏以宏壮。黄壤千里，沃野弥望。华实纷敷，桑麻条畅。邪界褒斜，右滨汧陇，宝鸡前鸣，甘泉后涌；面终南而背云阳，跨平原而连嶓冢。九嵕嶻嵲，太一巃嵸；吐清风之飂戾，纳归云之郁蓊。南有玄灞素浐，汤井温谷；北有清渭浊泾，兰池周曲。浸決郑、白之渠，漕引淮海之粟，林茂有鄠之竹，山挺蓝田之玉。班述陆海珍藏，张叙神皐隩区。此西宾所以言于东主，安处所以听于凭虚也，可不谓然乎？<br>
劲松彰于岁寒，贞臣见于国危。入郑都而抵掌，义桓友之忠规。竭股肱于昏主，赴涂炭而不移；世善职于司徒，缁衣弊而改为。<br>
履犬戎之侵地，疾幽后之诡惑。举伪烽以沮众，淫嬖褒以纵慝。军败戏水之上，身死骊山之北。赫赫宗周，烕为亡国。<br>
又有继于此者，异哉秦始皇之为君也！倾天下以厚葬，自开辟而未闻。匠人劳而弗图，俾生埋以报勤。外罹西楚之祸，内受牧竖之焚。语曰：行无礼必自及。此非其効与？<br>
乾坤以有亲可久，君子以厚德载物。观夫汉高之兴也，非徒聪明神武、豁达大度而已也；乃实慎终追旧，篤诚款爱；泽靡不渐，恩无不逮。率土且弗遗，而况于邻里乎？况于卿士乎？<br>
于斯时也，乃摹写旧丰，制造新邑；故社易置，枌榆迁立。街衢如一，庭宇相袭；混鸡犬而乱放，各识家而竞入。<br>
籍含怒于鸿门，沛跼蹐而来王。范谋害而弗许，阴授剑以约庄。白刃以万舞，危冬叶之待霜。履虎尾而不噬，实要伯于子房。樊抗愤以巵酒，咀彘肩以激扬。忽蛇变而龙摅，雄霸上而高驤。曾迁怒而横撞，碎玉斗其何伤？<br>
婴罥组于轵涂，投素车而肉袒。踈饮饯于东都，畏极位之盛满。金墉郁其万雉，峻嵃峭以绳直。戾饮马之阳桥，践宣平之清阈。都中杂遝，户千人亿；华夷士女，骈田逼侧。展名京之处仪，即新馆而苙职；励疲钝以临朝，勗自强而不息。<br>
于是孟秋爰谢，听览余日，巡省农功，周行庐室。街里萧条，邑居散逸。营宇寺署，斯廛管库，蕞芮于城隅者，百不处一。所谓尚冠、脩成，黄棘、宣明，建阳、昌阴，北焕、南平，皆夷漫滌荡，无其处而有其名。尔乃阶长乐，登未央，汎太液，淩建章；萦馺娑而欸駘烫，轥枍诣而轢承光；徘徊桂宫，惆怅柏梁。鷩雉雊于台陂，狐兔窟于殿旁；何黍苗之离离，而余思之芒芒！洪钟顿于毁庙，乘风废而弗县；禁省鞠为茂草，金狄迁于灞川。<br>
怀乎萧、曹、魏、邴之相，辛、李、卫、霍之将；衔使则苏属国，震远则张博望；教敷而彝伦叙，兵举而皇威畅；临危而智勇奋，投命而高节亮。暨乎秺侯之忠孝淳深，陆贾之优游宴喜；长卿、渊、云之文，子长、政、骏之史；赵、张、三王之尹京，定国、释之之听理；汲长孺之正直，郑当时之推士；终童山东之英妙，贾生洛阳之才子。飞翠緌，拖鸣玉，以出入禁门者众矣。或被髮左袵，奋迅泥滓；或从容傅会，望表知里。或著显绩而婴时戮；或有大才而无贵仕。皆扬清风于上列，垂令闻而不已。想珮声之遗响，若铿锵之在耳。当音、凤、恭、显之任势也，乃熏灼四方，震耀都鄙。而死之日，曾不得与夫十余公之徒隶齿。才难，不其然乎？<br>
望渐台而扼腕，枭巨猾而余怒。揖不疑于北阙，轼樗里于武库。酒池鉴于商辛，追覆车而不寤；曲阳僭于白虎，化奢淫而无度。命有始而必终，孰长生而久视？武雄略其焉在？近惑文成而溺五利。侔造化以制作，穷山海之奥秘。灵若翔于神岛，奔鲸浪而失水；曝鳞骼于漫沙，陨明月以双坠。擢仙掌以承露，干云汉而上至。致邛、蒟其奚难？惟余欲而是恣。纵逸游于角觝，络甲乙以珠翠。忍生民之减半，勤东岳以虚美。超长怀以遐念，若循环之无赐。<br>
较面朝之焕炳，次后庭之猗靡。壮当熊之忠勇，深辞辇之明智。卫鬒发以光鑑，赵轻体之纤丽。咸善立而声流，亦宠极而祸侈。<br>
津便门以右转，究吾境之所暨。掩细柳而抚剑，快孝文之命帅。周受命以忘身，明戎政之果毅；距华盖于垒和，案乘舆之尊辔；肃天威之临颜，率军礼以长撎。轻棘、霸之儿戏，重条侯之倨贵。<br>
索杜邮其焉在？云孝里之前号。惘辍驾而容与，哀武安以兴悼。争伐赵以徇国，定庙筭之胜负；扞矢言而不纳，反推怨以归咎；未十里于迁路，寻赐剑以刎首。嗟主闇而臣嫉，祸于何而不有？<br>
窥秦墟于渭城，冀阙缅其堙尽；觅陛殿之余基，裁岥岮以隐嶙。想赵使之抱璧，浏睨楹以抗愤。燕图穷而荆发，纷绝袖而自引。筑声厉而高奋，狙潜铅以脱臏。据天位其若兹，亦狼狈而可愍！简良人以自辅，谓斯忠而鞅贤。寄苛制于捐灰，矫扶苏于朔边。儒林填于坑穽，诗书炀而为烟。国灭亡以断后，身刑轘以启前。商法焉得以宿，黄犬何可得牵？野蒲变而为脯，苑鹿化以为马；假谗逆以天权，钳众口而寄坐；兵在颈而顾问，何不早而告我？愿黔黎其谁听，惟请死而获可。健子婴之果决，敢讨贼以纾祸；势土崩而莫振，作降王于路左。萧收图以相刘，料险易与众寡；羽天与而弗取，冠沐猴而纵火。贯三光而洞九泉，曾未足以喻其高下也。<br>
感市闾之菆井，叹尸韩之旧处。丞属号而守阙，人百身以纳赎。岂生命之易投？诚惠爱之洽著。讦望之以求直，亦余心之所恶。想夫人之政术，实幹时之良具。苟明法以释憾，不爱才以成务；弘大体以高贵，非所望于萧传。<br>
造长山而慷慨，伟龙颜之英主。胸中豁其洞开，群善湊而必举。存威格乎天区，亡坟掘而莫御。临揜坎而累抃，步毁垣以延。<br>
越安陵而无讥，谅惠声之寂寞。吊爰丝之正义，伏梁剑于东郭。讯景皇于阳丘，奚信譖而矜谑？陨吴嗣于局下，盖发怒于一博；成七国之称乱；飜助逆以诛错。恨过听而无讨，兹沮善而劝恶。<br>
呰孝元于渭茔，执奄尹以明贬。襃夫君之善行，废园邑以崇俭。过延门而责成，忠何辜而为戮？陷社稷之王章，俾幽死而莫鞠；忲淫嬖之凶忍，勦皇统之孕育。张舅氏之奸渐，贻汉宗之倾覆。<br>
刺哀主于义域，僭天爵于高安。欲法尧而承羞，永终古而不刊。瞰康园之孤坟，悲平后之专絜。殃厥父之篡逆，蒙汉耻而不雪；激义诚而引决，赴丹爓以明节；投宫火而焦糜，从灰熛而俱灭。<br>
骛横桥而旋轸，历敝邑之南垂。门礠石而梁木兰兮，构阿房之屈奇。疏南山以表阙，倬樊川以激池。役鬼傭其犹否，矧人力之所为？工徒斵而未息，义兵纷以交驰。宗祧汙而为沼，岂斯宇之独隳。<br>
由伪新之九庙，夸宗虞而祖黄。驱吁嗟而妖临，搜佞哀以拜郎。誦六艺以饰奸，焚诗书而面牆。心不则于德义，虽异术而同亡。<br>
宗孝宣于乐游，绍衰绪以中兴。不获事于敬养，尽加隆于园陵。兆惟奉明，邑号千人。讯诸故老，造自帝询。隐王母之非命，纵声乐以娱神；虽靡率于旧典，亦观过而知仁。<br>
凭高望之阳隈，体川陆之汙隆。开襟乎清暑之馆，游目乎五祚之宫。交渠引漕，激湍生风，乃有昆明池乎其中。其池则汤汤汗汗，滉瀁弥漫，浩如河汉；日月丽天，出入乎东西；旦似汤谷，夕类虞渊。昔豫章之名宇，披玄流而特起，仪景星于天汉，列牛女以双峙。图万载而不倾，奄摧落于十纪；擢百寻之层观，今数仞之餘趾。振鹭于飞，凫跃鸿渐。乘云颉頏，随波澹淡。瀺灂惊波，唼喋菱芡。华莲烂于渌沼，青蕃蔚乎翠潋。<br>
伊兹池之肇穿，肄水战于荒服；志勤远以极武，良无要于后福。而菜蔬芼实，水物惟错，乃有赡乎原陆。在皇代而物上，故毁之而又复。凡厥寮司，既富而教。咸率贫惰，同整檝棹。收罟课获，引缴举效。鳏夫有室，愁民以乐。徒观其鼓枻回轮，灑钩投網，垂饵出入，挺叉来往。纤经连白，鸣桹厉响。贯鳃尾，掣三牵两。于是弛青鲲于網钜，解赪鲤于黏徽；华鲂跃鳞，素鱮扬鬐。饔人缕切，鸾刀若飞，应刃落俎，靃靃霏霏。红鲜纷其初载，宾旅竦而迟御。既餐服以属厌，泊恬静以无欲。回小人之腹，为君子之虑。<br>
尔乃端策拂茵，弹冠振衣，徘徊丰镐，如渴如饥。心翘懃以仰止，不加敬而自祗。岂三圣之敢梦？窃十乱之或希，经始灵台，成之不日；惟丰及镐，仍京其室。庶人子来，神降之吉；积德延祚，莫二其一。永惟此邦，云谁之识？越可略闻，而难臻其极。子赢锄以借父，训秦法而著色；耕让畔以闲田，沾姬化而生棘。苏张喜而诈骋，虞芮愧而讼息。由此观之，土无常俗，而教有定式。上之迁下，均之埏埴。五方杂会，风流溷淆，惰农好利，不昏作劳。密迩猃狁，戎马生郊；而制者必割，实存操刀。人之升降，与政隆替。杖信则莫不用情，无欲则赏之不窃。虽智弗能理，明弗能察；信此心也，庶免夫戾，如其礼乐，以俟来哲。<br>
<font color=#333333 size=5em>118.剑阁铭</font><br>
<font color=#FF0033>魏晋：张载</font><br>
岩岩梁山，积石峨峨。远属荆衡，近缀岷嶓。南通邛僰，北达褒斜。狭过彭碣，高逾嵩华。<br>
惟蜀之门，作固作镇。是曰剑阁，壁立千仞。穷地之险，极路之峻。世浊则逆，道清斯顺。闭由往汉，开自有晋。<br>
秦得百二，并吞诸侯。齐得十二，田生献筹。矧兹狭隘，土之外区。一人荷戟，万夫趑趄。形胜之地，匪亲勿居。<br>
昔在武侯，中流而喜。山河之固，见屈吴起。兴实在德，险亦难恃。洞庭孟门，二国不祀。自古迄今，天命匪易。凭阻作昏，鲜不败绩。公孙既灭，刘氏衔璧。覆车之轨，无或重迹。勒铭山阿，敢告梁益。<br>
<font color=#333333 size=5em>119.招隐二首</font><br>
<font color=#FF0033>魏晋：左思</font><br>
杖策招隐士，荒涂横古今。<br>
岩穴无结构，丘中有鸣琴。<br>
白云停阴冈，丹葩曜阳林。<br>
石泉漱琼瑶，纤鳞或浮沉。<br>
非必丝与竹，山水有清音。<br>
何事待啸歌？灌木自悲吟。<br>
秋菊兼餱粮，幽兰间重襟。<br>
踌躇足力烦，聊欲投吾簪。<br>
经始东山庐，果下自成榛。<br>
前有寒泉井，聊可莹心神。<br>
峭蒨青葱间，竹柏得其真。<br>
弱叶栖霜雪，飞荣流余津。<br>
爵服无常玩，好恶有屈伸。<br>
结绶生缠牵，弹冠去埃尘。<br>
惠连非吾屈，首阳非吾仁。<br>
相与观所尚，逍遥撰良辰。</p>
<h3 id="font-color-333333-size-5em-120-咏史八首-font"><font color=#333333 size=5em>120.咏史八首</font></h3>
<p><font color=#FF0033>魏晋：左思</font><br>
弱冠弄柔翰，卓荦观群书。<br>
著论准过秦，作赋拟子虚。<br>
边城苦鸣镝，羽檄飞京都。<br>
虽非甲胄士，畴昔览穰苴。<br>
长啸激清风，志若无东吴。<br>
铅刀贵一割，梦想骋良图。<br>
左眄澄江湘，右盻定羌胡。<br>
功成不受爵，长揖归田庐。<br>
郁郁涧底松，离离山上苗。<br>
以彼径寸茎，荫此百尺条。<br>
世胄蹑高位，英俊沉下僚。<br>
地势使之然，由来非一朝。<br>
金张藉旧业，七叶珥汉貂。<br>
冯公岂不伟，白首不见招。<br>
吾希段干木，偃息藩魏君。<br>
吾慕鲁仲连，谈笑却秦军。<br>
当世贵不羁，遭难能解纷。<br>
功成耻受赏，高节卓不群。<br>
临组不肯绁，对珪宁肯分。<br>
连玺曜前庭，比之犹浮云。<br>
济济京城内，赫赫王侯居。<br>
冠盖荫四术，朱轮竟长衢。<br>
朝集金张馆，暮宿许史庐。<br>
南邻击钟磬，北里吹笙竽。<br>
寂寂杨子宅，门无卿相舆。<br>
寥寥空宇中，所讲在玄虚。<br>
言论准宣尼，辞赋拟相如。<br>
悠悠百世后，英名擅八区。<br>
皓天舒白日，灵景耀神州。<br>
列宅紫宫里，飞宇若云浮。<br>
峨峨高门内，蔼蔼皆王侯。<br>
自非攀龙客，何为歘来游。<br>
被褐出阊阖，高步追许由。<br>
振衣千仞冈，濯足万里流。<br>
荆轲饮燕市，酒酣气益震。<br>
哀歌和渐离，谓若傍无人。<br>
虽无壮士节，与世亦殊伦。<br>
高眄邈四海，豪右何足陈。<br>
贵者虽自贵，视之若埃尘。<br>
贱者虽自贱，重之若千钧。<br>
主父宦不达，骨肉还相薄。<br>
买臣困樵采，伉俪不安宅。<br>
陈平无产业，归来翳负郭。<br>
长卿还成都，壁立何寥廓。<br>
四贤岂不伟，遗烈光篇籍。<br>
当其未遇时，忧在填沟壑。<br>
英雄有迍邅，由来自古昔。<br>
何世无奇才，遗之在草泽。<br>
习习笼中鸟，举翮触四隅。<br>
落落穷巷士，抱影守空庐。<br>
出门无通路，枳棘塞中涂。<br>
计策弃不收，块若枯池鱼。<br>
外望无寸禄，内顾无斗储。<br>
亲戚还相蔑，朋友日夜疏。<br>
苏秦北游说，李斯西上书。<br>
俯仰生荣华，咄嗟复雕枯。<br>
饮河期满腹，贵足不愿余。<br>
巢林栖一枝，可为达士模。<br>
<font color=#333333 size=5em>121.王明君</font><br>
<font color=#FF0033>魏晋：石崇</font><br>
我本汉家子，将适单于庭。<br>
辞决未及终，前驱已抗旌。<br>
仆御涕流离，辕马悲且鸣。<br>
哀郁伤五内，泣泪沾朱缨。<br>
行行日已远，遂造匈奴城。<br>
延我于穹庐，加我阏氏名。<br>
殊类非所安，虽贵非所荣。<br>
父子见陵辱，对之惭且惊。<br>
杀身良不易，默默以苟生。<br>
苟生亦何聊，积思常愤盈。<br>
愿假飞鸿翼，弃之以遐征。<br>
飞鸿不我顾，伫立以屏营。<br>
昔为匣中玉，今为粪上英。<br>
朝华不足欢，甘与秋草并。<br>
传语后世人，远嫁难为情。<br>
<font color=#333333 size=5em>122.登庐山绝顶望诸峤</font><br>
<font color=#FF0033>魏晋：谢灵运</font><br>
山行非有期，弥远不能辍。<br>
但欲掩昏旦，遂复经圆缺。<br>
扪壁窥龙池，攀枝瞰乳穴。<br>
积峡忽复启，平途俄已绝。<br>
峦垅有合沓，往来无踪辙。<br>
昼夜蔽日月，冬夏共霜雪。<br>
<font color=#333333 size=5em>123.赠羊长史·并序</font><br>
<font color=#FF0033>魏晋：陶渊明</font><br>
左军羊长史，衔使秦川，作此与之。<br>
愚生三季后，慨然念黄虞。<br>
得知千载上，正赖古人书。<br>
圣贤留余迹，事事在中都。<br>
岂忘游心目？关河不可逾。<br>
九域甫已一，逝将理舟舆。<br>
闻君当先迈，负疴不获俱。<br>
路若经商山，为我少踌躇。<br>
多谢绮与甪，精爽今何如？<br>
紫芝谁复采？深谷久应芜。<br>
驷马无贳患，贫贱有交娱。<br>
清谣结心曲，人乖运见疏。<br>
拥怀累代下，言尽意不舒。<br>
<font color=#333333 size=5em>124.画工弃市</font><br>
<font color=#FF0033>魏晋：葛洪</font><br>
元帝后宫既多，不得常见，乃使画工图形，案图召幸之。诸宫人皆赂画工，多者十万，少者亦不减五万。独王嫱不肯，遂不得见。匈奴入朝，求美人为阏氏。于是上案图，以昭君行。及去，召见，貌为后宫第一，善应付，举止优雅。帝悔之，而名籍已定。帝重信于外国，故不复更人。乃穷案其事，画工皆弃市，籍其家，资皆巨万。画工有杜陵毛延寿，为人形，丑好老少，必得其真；安陵陈敞、新丰刘白、龚宽，并工为牛马飞鸟众势，人形好丑，不逮延寿、下杜阳望亦善画，尤善布色，樊育亦善布色：同日弃市。京师画工于是差稀。<br>
<font color=#333333 size=5em>125.杂诗十二首·其二</font><br>
<font color=#FF0033>魏晋：陶渊明</font><br>
白日沦西河，素月出东岭。<br>
遥遥万里晖，荡荡空中景。<br>
风来入房户，夜中枕席冷。<br>
气变悟时易，不眠知夕永。<br>
欲言无予和，挥杯劝孤影。<br>
日月掷人去，有志不获骋。<br>
念此怀悲凄，终晓不能静。<br>
<font color=#333333 size=5em>126.鹪鹩赋</font><br>
<font color=#FF0033>魏晋：张华</font><br>
鹪鹩，小鸟也，生于蒿莱之间，长于藩篱之下，翔集寻常之内，而生生之理足矣。色浅体陋，不为人用，形微处卑，物莫之害，繁滋族类，乘居匹游，翩翩然有以自乐也。彼鹫鹗惊鸿，孔雀翡翠，或淩赤霄之际，或托绝垠之外，翰举足以冲天，觜距足以自卫，然皆负矰婴缴，羽毛入贡。何者？有用于人也。夫言有浅而可以托深，类有微而可以喻大，故赋之云尔。<br>
何造化之多端兮，播群形于万类。惟鹪鹩之微禽兮，亦摄生而受气。育翩翾之陋体，无玄黄以自贵。毛弗施于器用，肉弗登于俎味。鹰鹯过犹俄翼，尚何惧于罿罻。翳荟蒙笼，是焉游集。飞不飘扬，翔不翕习。其居易容，其求易给。巢林不过一枝，每食不过数粒。栖无所滞，游无所盘。匪陋荆棘，匪荣茞兰。动翼而逸，投足而安。委命顺理，与物无患。<br>
伊兹禽之无知，何处身之似智。不怀宝以贾害，不饰表以招累。静守约而不矜，动因循以简易。任自然以为资，无诱慕于世伪。雕鹖介其觜距，鹄鹭轶于云际。稚鸡窜于幽险，孔翠生乎遐裔。彼晨凫与归雁，又矫翼而增逝。咸美羽而丰肌，故无罪而皆毙。徒衔芦以避缴，终为戮于此世。苍鹰鸷而受譄，鹦鹉惠而入笼。屈猛志以服养，块幽絷于九重。变音声以顺旨，思摧翮而为庸。恋钟岱之林野，慕陇坻之高松。虽蒙幸于今日，未若畴昔之从容。<br>
海鸟鶢鶋，避风而至。条枝巨雀，踰岭自致。提挈万里，飘飖逼畏。夫唯体大妨物，而形瑰足玮也。阴阳陶蒸，万品一区。巨细舛错，种繁类殊。鹪螟巢于蚊睫，大鹏弥乎天隅。将以上方不足，而下比有余。普天壤以遐观，吾又安知大小之所如？<br>
<font color=#333333 size=5em>127.七哀诗三首·其二</font><br>
<font color=#FF0033>魏晋：王粲</font><br>
荆蛮非我乡，何为久滞淫。<br>
方舟泝大江，日暮愁我心。<br>
山冈有余映，岩阿增重阴。<br>
狐狸驰赴穴，飞鸟翔故林。<br>
流波激清响，猴猿临岸吟。<br>
迅风拂裳袂，白露沾衣襟。<br>
独夜不能寐，摄衣起抚琴。<br>
丝桐感人情，为我发悲音。<br>
羁旅无终极，忧思壮难任。<br>
<font color=#333333 size=5em>128.轻薄篇</font><br>
<font color=#FF0033>魏晋：张华</font><br>
末世多轻薄，骄代好浮华。<br>
志意既放逸，赀财亦丰奢。<br>
被服极纤丽，肴膳尽柔嘉。<br>
僮仆馀梁肉，婢妾蹈绫罗。<br>
文轩树羽盖，乘马鸣玉珂。<br>
横簪刻玳瑁，长鞭错象牙。<br>
足下金鑮履，手中双莫邪。<br>
宾从焕络绎，侍御何芬葩。<br>
朝与金张期，暮宿许史家。<br>
甲笫面长街，朱门赫嵯峨。<br>
苍梧竹叶青，宜城九酝醝。<br>
浮醪随觞转，素蚁自跳波。<br>
美女兴齐赵，妍唱出西巴。<br>
一顾倾城国，千金不足多。<br>
北里献奇舞，大陵奏名歌。<br>
新声逾激楚，妙妓绝阳阿。<br>
玄鹤降浮云，鱏鱼跃中河。<br>
墨翟且停车，展季犹咨嗟。<br>
淳于前行酒，雍门坐相和。<br>
孟公结重关，宾客不得蹉。<br>
三雅来何迟？耳热眼中花。<br>
盘案互交错，坐席咸喧哗。<br>
簪珥或堕落，冠冕皆倾斜。<br>
酣饮终日夜，明灯继朝霞。<br>
绝缨尚不尤，安能复顾他？<br>
留连弥信宿，此欢难可过。<br>
人生若浮寄，年时忽蹉跎。<br>
促促朝露期，荣乐遽几何？<br>
念此肠中悲，涕下自滂沱。<br>
但畏执法吏，礼防且切蹉。<br>
<font color=#333333 size=5em>129.咏利城山居</font><br>
<font color=#FF0033>魏晋：支遁</font><br>
五岳盘神基，四渎涌荡津。<br>
动求目方智，默守标静仁。<br>
苟不宴出处，托好有常因。<br>
寻元存终古，洞往想逸民。<br>
玉洁箕岩下，金声濑沂滨。<br>
卷华藏纷雾，振褐拂埃尘。<br>
迹从尺蠖曲，道与腾龙伸。<br>
峻无单豹伐，分非首阳真。<br>
长啸归林岭，潇洒任陶钧。<br>
<font color=#333333 size=5em>130.海赋</font><br>
<font color=#FF0033>魏晋：木华</font><br>
昔在帝妫，臣唐之代，天纲浡潏，为凋为瘵；洪涛澜汗，万里无际；长波涾??，迆涎八裔。于是乎禹也，乃铲临崖之阜陆，决陂潢而相沷。启龙门之岝??，垦陵峦而崭凿。群山既略，百川潜渫。泱漭澹泞，腾波赴势。江河既导，万穴俱流，掎拔五岳，竭涸九州。沥滴渗淫，荟蔚云雾，涓流泱瀼，莫不来注。<br>
于廓灵海，长为委输。其为广也，其为怪也，宜其为大也。尔其为状也，则乃浟湙潋滟，浮天无岸；浺瀜沆瀁，渺?湠漫；波如连山，乍合乍散。嘘噏百川，洗涤淮汉；襄陵广舄，??浩汗。<br>
若乃大明?辔于金枢之穴，翔阳逸骇于扶桑之津。彯沙礐石，荡??岛滨。于是鼓怒，溢浪扬浮，更相触搏，飞沫起涛。状如天轮，胶戾而激转；又似地轴，挺拔而争回。岑岺飞腾而反复，五岳鼓舞而相磓。??濆沦而滀漯，郁沏迭而隆颓。盘盓激而成窟，???滐而为魁。?泊柏而迆飏，磊匒匌而相豗。惊浪雷奔，骇水迸集；开合解会，瀼瀼湿湿；葩华踧沑，?泞潗?。<br>
若乃霾曀潜销，莫振莫竦；轻尘不飞，纤萝不动；犹尚呀呷，馀波独涌；澎濞灪?，碨磊山垄。尔其枝岐潭瀹，渤荡成汜。乖蛮隔夷，回互万里。<br>
若乃偏荒速告，王命急宣，飞骏鼓楫，泛海凌山。于是候劲风，揭百尺，维长绡，挂帆席；望涛远决，冏然鸟逝，鹬如惊凫之失侣，倏如六龙之所掣；一越三千，不终朝而济所届。<br>
若其负秽临深，虚誓愆祈，则有海童邀路，马衔当蹊。天吴乍见而仿佛，蝄像暂晓而闪尸。群妖遘迕，眇?冶夷。决帆摧橦，戕风起恶。廓如灵变，惚怳幽暮。气似天霄，叆靅云步。?昱绝电，百色妖露。呵?掩郁，矆睒无度。飞涝相磢，激势相沏。崩云屑雨，浤浤汩汩。??踔湛??，沸溃渝溢。瀖泋濩渭，荡云沃日。<br>
于是舟人渔子，徂南极东，或屑没于鼋鼍之穴，或挂罥于岑?之峰。或掣掣洩洩于裸人之国，或泛泛悠悠于黑齿之邦。或乃萍流而浮转，或因归风以自反。徒识观怪之多骇，乃不悟所历之近远。<br>
尔其为大量也，则南澰朱崖，北洒天墟，东演析木，西薄青徐。经途瀴溟，万万有余。吐云霓，含鱼龙，隐鲲鳞，潜灵居。岂徒积太颠之宝贝，与随侯之明珠。将世之所收者常闻，所未名者若无。且希世之所闻，恶审其名？故可仿像其色，叆霼其形。<br>
尔其水府之内，极深之庭，则有崇岛巨鳌，峌??孤亭。擘洪波，指太清。竭磐石，栖百灵。飏凯风而南逝，广莫至而北征。其垠则有天琛水怪，鲛人之室。瑕石诡晖，鳞甲异质。<br>
若乃云锦散文于沙汭之际，绫罗被光于螺蚌之节。繁采扬华，万色隐鲜。阳冰不冶，阴火潜然。熺炭重燔，吹烱九泉。朱??绿烟，?眇蝉蜎。珊瑚琥珀，群产接连。车渠马瑙，全积如山。鱼则横海之鲸，突扤孤游；戛岩?，偃高涛，茹鳞甲，吞龙舟，噏波则洪涟踧蹜，吹涝则百川倒流。或乃蹭蹬穷波，陆死盐田，巨鳞插云，鬐鬣刺天，颅骨成岳，流膏为渊。若乃岩坻之隈，沙石之嵚；毛翼产鷇，剖卵成禽；凫雏离褷，鹤子淋渗。群飞侣浴，戏广浮深；翔雾连轩，洩洩淫淫；翻动成雷，扰翰为林；更相叫啸，诡色殊音。<br>
若乃三光既清，天地融朗。不泛阳侯，乘??绝往；觌安期于蓬莱，见乔山之帝像。群仙缥眇，餐玉清涯。履阜乡之留舄，被羽翮之襂纚。翔天沼，戏穷溟；甄有形于无欲，永悠悠以长生。且其为器也，包干之奥，括坤之区。惟神是宅，亦只是庐。何奇不有，何怪不储？芒芒积流，含形内虚。旷哉坎德，卑以自居；弘往纳来，以宗以都；品物类生，何有何无。<br>
<font color=#333333 size=5em>131.西长安行</font><br>
<font color=#FF0033>魏晋：傅玄</font><br>
所思兮何在？<br>
乃在西长安。<br>
何用存问妾？<br>
香□双珠环。<br>
何用重存问？<br>
羽爵翠琅玕。<br>
今我兮闻君，<br>
更有兮异心。<br>
香亦不可烧，<br>
环亦不可沉。<br>
香烧日有歇，<br>
环沉日自深。<br>
<font color=#333333 size=5em>132.芙蓉池作</font><br>
<font color=#FF0033>魏晋：曹丕</font><br>
乘辇夜行游，逍遥步西园。<br>
双渠相溉灌，嘉木绕通川。<br>
卑枝拂羽盖，修条摩苍天。<br>
惊风扶轮毂，飞鸟翔我前。<br>
丹霞夹明月，华星出云间。<br>
上天垂光采，五色一何鲜。<br>
寿命非松乔，谁能得神仙。<br>
遨游快心意，保己终百年。<br>
<font color=#333333 size=5em>133.却东西门行</font><br>
<font color=#FF0033>魏晋：曹操</font><br>
鸿雁出塞北，乃在无人乡。<br>
举翅万馀里，行止自成行。<br>
冬节食南稻，春日复北翔。<br>
田中有转蓬，随风远飘扬。<br>
长与故根绝，万岁不相当。<br>
奈何此征夫，安得驱四方！<br>
戎马不解鞍，铠甲不离傍。<br>
冉冉老将至，何时返故乡？<br>
神龙藏深泉，猛兽步高冈。<br>
狐死归首丘，故乡安可忘！<br>
<font color=#333333 size=5em>134.土不同</font><br>
<font color=#FF0033>魏晋：曹操</font><br>
乡土不同，河朔隆冬。<br>
流澌浮漂，舟船行难。<br>
锥不入地，蘴藾深奥。<br>
水竭不流，冰坚可蹈。<br>
士隐者贫，勇侠轻非。<br>
心常叹怨，戚戚多悲。<br>
幸甚至哉！歌以咏志。<br>
<font color=#333333 size=5em>135.大人先生传</font><br>
<font color=#FF0033>魏晋：阮籍</font><br>
大人先生盖老人也，不知姓字。陈天地之始，言神农黄帝之事，昭然也；莫知其生年之数。尝居苏门之山，故世或谓之闲。养性延寿，与自然齐光。其视尧、舜之所事，若手中耳。以万里为一步，以千岁为一朝。行不赴而居不处，求乎大道而无所寓。先生以应变顺和，天地为家，运去势颓，魁然独存。自以为能足与造化推移，故默探道德，不与世同。自好者非之，无识者怪之，不知其变化神微也。而先生不以世之非怪而易其务也。先生以为中区之在天下，曾不若蝇蚊之著帷，故终不以为事，而极意乎异方奇域，游览观乐非世所见，徘徊无所终极。遗其书於苏门之山而去。天下莫知其所如往也。<br>
或遗大人先生书，曰：“天下之贵，莫贵於君子。服有常色，貌有常则，言有常度，行有常式。立则磬折，拱若抱鼓。动静有节，趋步商羽，进退周旋，咸有规矩。心若怀冰，战战栗栗。束身修行，日慎一日。择地而行，唯恐遗失。颂周、孔之遗训，叹唐、虞之道德，唯法是修，为礼是克。手执珪璧，足履绳墨，行欲为目 前检，言欲为无穷则。少称乡闾，长闻邦国，上欲图三公，下不失九州牧。故挟金玉，垂文组，享尊位，取茅土。扬声名於后世，齐功德於往古。奉事君上，牧养百姓。退营私家，育长妻子。卜吉宅，虑乃亿祉。远祸近福，永坚固己。此诚士君子之高致，古今不易之美行也，今先生乃披发而居巨海之中，与若君子者远，吾恐世之叹先生而非之也。行为世所笑，身无自由达，则可谓耻辱矣。身处困苦之地，而行为世俗之所笑，吾为先生不取也。”<br>
於是大人先生乃逌然而叹，假云霓而应之曰：“若之云尚何通哉！夫大人者，乃与造物同体，天地并生，逍遥浮世，与道俱成，变化散聚，不常其形。天地制域於内，而浮明开达於外。天地之永，固非世俗之所及也。吾将为汝言之。<br>
“往者天尝在下，地尝在上，反覆颠倒，未之安固。焉得不失度式而常之？天因地动，山陷川起，云散震坏，六合失理，汝又焉得择地而行，趋步商羽？往者群气争存，万物死虑，支体不从，身为泥土，根拔枝殊，咸失其所，汝又焉得束身修行，磬折抱鼓？李牧功而身死，伯宗忠而世绝，进求利而丧身，营爵赏而家灭，汝又焉得挟金玉万亿，只奉君上，而全妻子乎？<br>
“且汝独不见夫虱之处於褌中，逃乎深缝，匿乎坏絮，自以为吉宅也。行不敢离缝际，动不敢出褌裆，自以为得绳墨也。饥则啮人，自以为无穷食也。然炎丘火流，焦邑灭都，群虱死於褌中而不能出。汝君子之处区内，亦何异夫虱之处褌中乎？悲夫！而乃自以为远祸近幅，坚无穷也。亦观夫阳乌游於尘外，而鹪鹩戏于蓬艾，小大固不相及，汝又何以为若君子闻於余乎？<br>
“且近者，夏丧於商，周播之刘，耿薄为墟，丰、镐成丘。至人未一顾，而世代相酬。厥居未定，他人已有。汝之茅土，谁将与久？是以至人不处而居，不修而治，日月为正，阴阳为期，岂吝情乎世，系累於一时，乘东云，驾西风，与阴守雌，据阳为雄。志得欲从，物莫之穷。又何不能自达而畏夫世笑哉？<br>
“昔者天地开辟，万物并生。大者恬其性，细者静其形。阴藏其气，阳发其精，害无所避，利无所争。放之不失，收之不盈；亡不为夭，存不为寿。福无所得，祸无所咎；各从其命，以度相守。明者不以智胜，暗者不以愚败，弱者不以迫畏，强者不以力尽。盖无君而庶物定，无臣而万事理，保身修性，不违其纪。惟兹若然，故能长久。今汝造音以乱声，作色以诡形，外易其貌，内隐其情。怀欲以求多，诈伪以要名；君立而虐兴，臣设而贼生。坐制礼法，束缚下民。欺愚诳拙，藏智自神。强者睽视而凌暴，弱者憔悴而事人。假廉而成贪，内险而外仁，罪至不悔过，幸遇则自矜。驰此以奏除，故循滞而不振。<br>
“夫无贵则贱者不怨，无富则贫者不争，各足於身而无所求也。恩泽无所归，则死败无所仇。奇声不作，则耳不易听；淫色不显，则目不改视。耳目不相易改，则无以乱其神矣。此先世之所至止也。今汝尊贤以相高，竞能以相尚，争势以相君，宠贵以相加，趋天下以趣之，此所以上下相残也。竭天地万物之至，以奉声色无穷之欲，此非所以养百姓也。於是惧民之知其然，故重赏以喜之，严刑以威之。财匮而赏不供，刑尽而罚不行，乃始有亡国、戮君、溃败之祸。此非汝君子之为乎？汝君子之礼法，诚天下残贼、乱危、死亡之术耳！而乃目以为美行不易之道，不亦过乎！<br>
“今吾乃飘颻於天地之外，与造化为友，朝飧汤谷，夕饮西海，将变化迁易，与道周始。此之於万物，岂不厚哉！故不通於自然者，不足以言道；暗於昭昭者不足与达明，子之谓也。”<br>
先生既申若言，天下之喜奇者异之，慷忾者高之。其不知其体，不见其情，猜耳其道，虚伪之名。莫识其真，弗达其情，虽异而高之，与向之非怪者，蔑如也。至人者，不知乃贵，不见乃神。神贵之道存乎内，而万物运於天外矣。故天下终而不知其用也。<br>
逌乎有宋，扶摇之野。有隐士焉，见之而喜，自以为均志同行也。曰：“善哉！吾得之见而舒愤也。上古质朴纯厚之道已废，而末枝遗华并兴。豺虎贪虐，群物无辜，以害为利，殒性亡驱。吾不忍见也，故去而处兹。人不可与为俦，不若与木石为邻。安期逃乎蓬山，用李潜乎丹水，鲍焦立以枯槁，莱维去而逌死。亦由兹夫！吾将抗志显高，遂终於斯。禽生而兽死，埋形而遗骨，不复返余之生乎！夫志均者相求，好合者齐颜，与夫子同之。”<br>
於是，先生乃舒虹霓以蕃尘，倾雪盖以蔽明，倚瑶厢而徘徊，总众辔而安行，顾而谓之曰：“泰初真人，唯大之根。专气一志，万物以存。退不见后，进不睹先，发西北而造制，启东南以为门。微道德以久娱，跨天地而处尊。夫然成吾体也。是以不避物而处，所赌则宁；不以物为累，所逌则成。彷徉是以舒其意，浮腾足以逞其情。故至人无宅，天地为客；至人无主，天地为所；至人无事，天地为故。无是非之别，无善恶之异。故天下被其泽，而万物所以炽也。若夫恶彼而好我，自是而非人，忿激以争求，贵志而贱身，伊禽生而兽死，尚何显而获荣？悲夫！子之用心也！薄安利以忘生，要求名以丧体，诚与彼其无诡，何枯槁而逌死？子之所好，何足言哉？吾将去子矣。”乃扬眉而荡目，振袖而抚裳，令缓辔而纵策，遂风起而云翔。彼人者瞻之而垂泣，自痛其志；衣草木之皮，伏於岩石之下，惧不终夕而死。<br>
先生过神宫而息，漱吾泉而行，回乎逌而游览焉，见薪於阜者，叹曰：“汝将焉以是终乎哉？”<br>
薪者曰：“是终我乎？不以是终我乎？且圣人无怀，何其哀？盛衰变化，常不於兹？藏器於身，伏以俟时，孙刖足以擒庞，睢折胁而乃休，百里困而相嬴，牙既老而弼周。既颠倒而更来兮，固先穷而后收。秦破六国，兼并其地，夷灭诸侯，南面称帝。姱盛色，崇靡丽。凿南山以为阙，表东海以为门，门万室而不绝，图无穷而永存。美宫室而盛帷□，击钟鼓而扬其章。广苑囿而深池沼，兴渭北而建咸阳。骊木曾未及成林，而荆棘已丛乎阿房。时代存而迭处，故先得而后亡。山东之徒虏，遂起而王天下。由此视之，穷达讵可知耶？且圣人以道德为心，不以富贵为志；以无为用，不以人物为事。尊显不加重，贫贱不自轻，失不自以为辱，得不自以为荣。木根挺而枝远，叶繁茂而华零。无穷之死，犹一朝之生。身之多少，又何足营？”<br>
因叹曰而歌曰：<br>
“日没不周方，月出丹渊中。<br>
阳精蔽不见，阴光大为雄。<br>
亭亭在须臾，厌厌将复东。<br>
离合云雾兮，往来如飘风。<br>
富贵俛仰间，贫贱何必终？<br>
留侯起亡虏，威武赫夷荒。<br>
召平封东陵，一旦为布衣。<br>
枝叶托根柢，死生同盛衰。<br>
得志从命生，失势与时颓。<br>
寒暑代征迈，变化更相推。<br>
祸福无常主，何忧身无归？<br>
推兹由斯理，负薪又何哀？”<br>
先生闻之，笑曰：“虽不及大，庶免小也。”乃歌曰：“天地解兮六和开，星辰霄兮日月颓，我腾而上将何怀？衣弗袭而服美，佩弗饰而自章，上下徘徊兮谁识吾常？”遂去而遐浮，肆云轝，兴气盖，徜徉回翔兮漭漾之外。建长星以为旗兮，击雷霆之康盖。开不周而出车兮，出九野之夷泰。坐中州而一顾兮，望崇山而回迈。端余节而飞旃兮，纵心虑乎荒裔，释前者而弗修兮，驰蒙间而远逌。弃世务之众为兮，何细事之足赖？虚形体而轻举兮，精微妙而神丰。命夷羿使宽日兮，召忻来使缓风。攀扶桑之长枝兮，登扶摇之隆崇。跃潜飘之冥昧兮。洗光曜之昭明。遗衣裳而弗服兮，服云气而遂行。朝造驾乎汤谷兮，夕息马乎长泉。时崦嵫而易气兮，挥若华以照冥。左朱阳以举麾兮，右玄阴以建旗，变容饰而改度，遂腾窃以修征。<br>
阴阳更而代迈，四时奔而相逌，惟仙化之倏忽兮，心不乐乎久留。惊风奋而遗乐兮，虽云起而忘忧，忽电消而神逌兮，历寥廓而遐游。佩日月以舒光兮，登徜徉而上浮，压前进於彼逌道兮，将步足乎虚州。扫紫宫而陈席兮，坐帝室而忽会酬。萃众音而奏乐兮，声惊渺而悠悠。五帝舞而再属兮，六神歌而代周。乐啾啾肃肃，洞心达神，超遥茫茫，心往而忘返，虑大而志矜。<br>
“粤大人微而弗复兮，扬云气而上陈。召大幽之玉女兮，接上王之美人。体云气之逌畅兮，服太清之淑贞。合欢情而微授兮，先艳溢其若神。华兹烨以俱发兮，采色焕其并振。倾玄麾而垂鬓兮，曜红颜而自新。时暧靆而将逝兮，风飘颻而振衣。云气解而雾离兮，霭奔散而永归。心惝惘而遥思兮，眇回目而弗晞。<br>
“扬清风以为旟兮，翼旋轸而反衍。腾炎阳而出疆兮，命祝融而使遣。驱玄冥以摄坚兮，蓐收秉而先戈。勾芒奉毂，浮惊朝霞，寥廓茫茫而靡都兮，邈无俦而独立。倚瑶厢而一顾兮，哀下土之憔悴。分是非以为行兮，又何足与比类？霓旌飘兮云旗蔼，乐游兮出天外。”<br>
大人先生披发飞鬓，衣方离之衣，绕绂阳之带。含奇芝，嚼甘华，吸浮雾，餐霄霞，兴朝云，颺春风。奋乎太极之东，游乎昆仑之西，遗辔颓策，流盼乎唐、虞之都。惘然而思，怅尔若忘，慨然而叹曰：<br>
“呜呼！时不若岁，岁不若天，天不若道，道不若神。神者，自然之根也。彼勾勾者自以为贵夫世矣，而恶知夫世之贱乎兹哉？故与世争贵，贵不足尊；与世争富，富不足先。必超世而绝群，遗俗而独往，登乎太始之前，览乎忽漠之初，虑周流於无外，志浩荡而自舒，飘颻於四运，翻翱翔乎八隅。欲从而彷佛，洸漾而靡拘，细行不足以为毁，圣贤不足以为誉。变化移易，与神明扶。廓无外以为宅，周宇宙以为庐，强八维而处安，据制物以永居。夫如是，则可谓富贵矣。是故不与尧、舜齐德，不与汤、武并功，王、许不足以为匹，杨、丘岂能与比纵？天地且不能越其寿，广成子曾何足与并容？激八风以扬声，蹑元吉之高踪，被九天以开除兮，来云气以驭飞龙，专上下以制统兮，殊古今而靡同。夫世之名利，胡足以累之哉？故提齐而踧楚，掣赵而蹈秦，不满一朝而天下无人，东西南北莫之与邻。悲夫！子之修饰，以余观之，将焉存乎於兹？”<br>
先生乃去之，纷泱莽，轨汤洋，流衍溢，历度重渊，跨青天，顾而逌览焉。则有逍遥以永年，无存忽合，散而上臻。霍分离荡，漾漾洋洋，飙涌云浮，达於摇光。直驰骛乎太初之中，而休息乎无为之宫。太初何如？无后无先。莫究其极，谁识其根。邈渺绵绵，乃反覆乎大道之所存。莫畅其究，谁晓其根。辟九灵而求索，曾何足以自隆？登其万天而通观，浴太始之和风。漂逍遥以远游，遵大路之无穷。遣太乙而弗使，陵天地而径行。超蒙鸿而远迹，左荡莽而无涯，右幽悠而无方，上遥听而无声，下修视而无章。施无有而宅神，永太清乎敖翔。<br>
崔魏高山勃玄云，朔风横厉白雪纷，积水若陵寒伤人。阴阳失位日月颓，地坼石裂林木摧，火冷阳凝寒伤怀。阳和微弱隆阴竭，海冻不流绵絮折，呼吸不通寒伤裂。气并代动变如神，寒倡热随害伤人。熙与真人怀太清，精神专一用意平，寒暑勿伤莫不惊，忧患靡由素气宁。浮雾凌天恣所经，往来微妙路无倾，好乐非世又何争。人且皆死我独生。<br>
真人游，驾八龙，曜日月，载云旗。徘徊逌，乐所之。真人游，太阶夷，□原辟，天地开。雨蒙蒙、风浑浑。登黄山，出栖迟。江河清，洛无埃，云气消，真人来，惟乐哉！时世易，好乐颓，真人去，与天回。反未央，延年寿，独敖世。望我□，何时反？超漫漫，路日远。<br>
先生从此去矣，天下莫知其所终极。盖陵天地而与浮明遨游无始终，自然之至真也。鸲鹆不逾济，貉不度汶，世之常人，亦由此矣。曾不通区域，又况四海之表、天地之外哉！若先生者，以天地为卵耳。如小物细人欲论其长短，议其是非，岂不哀也哉！<br>
<font color=#333333 size=5em>136.艳</font><br>
<font color=#FF0033>魏晋：曹操</font><br>
云行雨步，超越九江之皋。<br>
临观异同，心意怀犹豫，不知当复何从？<br>
经过至我碣石，心惆怅我东海。<br>
<font color=#333333 size=5em>137.饮酒·其九</font><br>
<font color=#FF0033>魏晋：陶渊明</font><br>
清晨闻叩门，倒裳往自开。<br>
问子为谁与？田父有好怀。<br>
壶浆远见候，疑我与时乖。<br>
褴缕茅檐下，未足为高栖。<br>
一世皆尚同，愿君汩其泥。<br>
深感父老言，禀气寡所谐。<br>
纡辔诚可学，违己讵非迷。<br>
且共欢此饮，吾驾不可回。<br>
<font color=#333333 size=5em>138.胡笳十八拍</font><br>
<font color=#FF0033>魏晋：蔡琰</font><br>
我生之初尚无为，我生之后汉祚衰。天不仁兮降乱离，地不仁兮使我逢此时。干戈日寻兮道路危，民卒流亡兮共哀悲。烟尘蔽野兮胡虏盛，志意乖兮节义亏。对殊俗兮非我宜，遭恶辱兮当告谁？笳一会兮琴一拍，心愤怨兮无人知。戎羯逼我兮为室家，将我行兮向天涯。云山万重兮归路遐，疾风千里兮杨尘沙。人多暴猛兮如虺蛇，控弦被甲兮为骄奢。两拍张弦兮弦欲绝，志摧心折兮自悲嗟。越汉国兮入胡城，亡家失身兮不如无生。毡裘为裳兮骨肉震惊，羯膻为味兮枉遏我情。鼙鼓喧兮从夜达明，胡风浩浩兮暗塞营。伤今感昔兮三拍成，衔悲畜恨兮何时平。无日无夜兮不思我乡土，禀气含生兮莫过我最苦。天灾国乱兮人无主，唯我薄命兮没戎虏。殊俗心异兮身难处，嗜欲不同兮谁可与语！寻思涉历兮多艰阻，四拍成兮益凄楚。雁南征兮欲寄边声，雁北归兮为得汉音。雁飞高兮邈难寻，空断肠兮思喑喑。攒眉向月兮抚雅琴，五拍泠泠兮意弥深。冰霜凛凛兮身苦寒，饥对肉酪兮不能餐。夜闻陇水兮声呜咽，朝见长城兮路杳漫。追思往日兮行李难，六拍悲来兮欲罢弹。日暮风悲兮边声四起，不知愁心兮说向谁是！原野萧条兮烽戍万里，俗贱老弱兮少壮为美。逐有水草兮安家葺垒，牛羊满野兮聚如蜂蚁。草尽水竭兮羊马皆徒，七拍流恨兮恶居于此。为天有眼兮何不见我独漂流？为神有灵兮何事处我天南海北头？我不负天兮天何配我殊匹？我不负神匹神何殛我越荒州？制兹八拍兮拟排忧，何知曲成兮心转愁。天无涯兮地无边，我心愁兮亦复然。人生倏忽兮如白驹之过隙，然不得欢乐兮当我之盛年。怨兮欲问天，天苍苍兮上无缘。举头仰望兮空云烟，九拍怀情兮谁与传？城头烽火不曾灭，疆场征战何时歇？杀气朝朝冲塞门，胡风夜夜吹边月。故乡隔兮音尘绝，哭无声兮气将咽。一生辛苦兮缘别离，十拍悲深兮泪成血。我非贪生而恶死，不能捐身兮心有以。生仍冀得兮归桑梓，死当埋骨兮长已矣。日居月诸兮在戎垒，胡人宠我兮有二子。鞠之育之兮不羞耻，愍之念之兮生长边鄙。十有一拍兮因兹起，哀响缠绵兮彻心髓。东风应律兮暖气多，知是汉家天子兮布阳和。羌胡蹈舞兮共讴歌，两国交欢兮罢兵戈。忽遇汉使兮称近诏，遗千金兮赎妾身。喜得生还兮逢圣君，嗟别稚子兮会无因。十有二拍兮哀乐均，去住两情兮难具陈。不谓残生兮却得旋归，抚抱胡儿兮泣下沾衣。汉使迎我兮四牡肥肥，胡儿号兮谁得知？与我生死兮逢此时，愁为子兮日无光辉，焉得羽翼兮将汝归。一步一远兮足难移，魂消影绝兮恩爱遗。十有三拍兮弦急调悲，肝肠搅刺兮人莫我知。身归国兮儿莫之随，心悬悬兮长如饥。四时万物兮有盛衰，唯我愁苦兮不暂移。山高地阔兮见汝无期，更深夜阑兮梦汝来斯。梦中执手兮一喜一悲，觉后痛吾心兮无休歇时。十有四拍兮涕泪交垂，河水东流兮心是思。十五拍兮节调促，气填胸兮谁识曲？处穹庐兮偶殊俗。愿得归来兮天从欲，再还汉国兮欢心足。心有怀兮愁转深，日月无私兮曾不照临。子母分离兮意难任，同天隔越兮如商参，生死不相知兮何处寻！十六拍兮思茫茫，我与儿兮各一方。日东月西兮徒相望，不得相随兮空断肠。对萱草兮忧不忘，弹鸣琴兮情何伤！今别子兮归故乡，旧怨平兮新怨长！泣血仰头兮诉苍苍，胡为生兮独罹此殃！十七拍兮心鼻酸，关山阻修兮独行路难。去时怀土兮心无绪，来时别儿兮思漫漫。塞上黄蒿兮枝枯叶干，沙场白骨兮刀痕箭瘢。风霜凛凛兮春夏寒，人马饥荒兮筋力单。岂知重得兮入长安，叹息欲绝兮泪阑干。胡笳本自出胡中，缘琴翻出音律同。十八拍兮曲虽终，响有余兮思无穷。是知丝竹微妙兮均造化之功，哀乐各随人心兮有变则通。胡与汉兮异域殊风，天与地隔兮子西母东。苦我怨气兮浩于长空，六合虽广兮受之不容！<br>
<font color=#333333 size=5em>139.临高台</font><br>
<font color=#FF0033>魏晋：曹丕</font><br>
临台行高。高以轩。下有水。清且寒。中有黄鹄往且翻。行为臣。当尽忠。愿令皇帝陛下三千岁。宜居此宫。鹄欲南游。雌不能随。我欲躬衔汝。口噤不能开。我欲负之。毛衣摧颓。五里一顾。六里徘徊。<br>
<font color=#333333 size=5em>140.杂诗 其一</font><br>
<font color=#FF0033>魏晋：陶渊明</font><br>
人生无根蒂，飘如陌上尘。分散逐风转，此已非常身。落地为兄弟，何必骨肉亲！得欢当作乐，斗酒聚比邻。盛年不重来，一日难再晨。及时当勉励，岁月不待人。<br>
<font color=#333333 size=5em>141.气出唱</font><br>
<font color=#FF0033>魏晋：曹操</font><br>
游君山，甚为真。<br>
磪?砟硌，尔自为神。<br>
乃到王母台，金阶玉为堂，芝草生殿旁。<br>
东西厢，客满堂。<br>
主人当行觞，坐者长寿遽何央。<br>
长乐甫始宜孙子。<br>
常愿主人增年，与天相守。<br>
<font color=#333333 size=5em>142.归园田居 其一</font><br>
<font color=#FF0033>魏晋：陶渊明</font><br>
少无适俗韵，性本爱丘山。<br>
误落尘网中，一去三十年。(误落 一作：误入)<br>
羁鸟恋旧林，池鱼思故渊。<br>
开荒南野际，守拙归园田。<br>
方宅十余亩，草屋八九间。<br>
榆柳荫后檐，桃李罗堂前。<br>
暧暧远人村，依依墟里烟。<br>
狗吠深巷中，鸡鸣桑树颠。(颠 通 巅)<br>
户庭无尘杂，虚室有余闲。<br>
久在樊笼里，复得返自然。<br>
<font color=#333333 size=5em>143.琴赋</font><br>
<font color=#FF0033>魏晋：嵇康</font><br>
余少好音声，长而玩之。以为物有盛衰，而此无变；滋味有厌，而此不倦。可以导养神气，宣和情志。处穷独而不闷者，莫近于音声也。是故复之而不足，则吟咏以肆志；吟咏之不足，则寄言以广意。然八音之器，歌舞之象，历世才士，并为之赋颂。其体制风流，莫不相袭。称其才干，则以危苦为上；赋其声音，则以悲哀为主；美其感化，则以垂涕为贵。丽则丽矣，然未尽其理也。推其所由，似原不解音声；览其旨趣，亦未达礼乐之情也。众器之中，琴德最优。故缀叙所怀，以为之赋。<br>
其辞曰：<br>
惟椅梧之所生兮，托峻岳之崇冈。披重壤以诞载兮，参辰极而高骧。含天地之醇和兮，吸日月之休光。郁纷纭以独茂兮。飞英蕤于昊苍。夕纳景于吁虞渊兮，旦晞干于九阳。经千载以待价兮，寂神跱而永康。且其山川形势，则盘纡隐深，磪嵬岑嵓。亘岭巉岩，岞崿岖崟。丹崖崄巇，青壁万寻。若乃重巘增起，偃蹇云覆。邈隆崇以极壮，崛巍巍而特秀。蒸灵液以播云，据神渊而吐溜。尔乃颠波奔突，狂赴争流。触岩抵隈，郁怒彪休。汹涌腾薄，奋沫扬涛。瀄汩澎湃，蜿蟺相纠。放肆大川，济乎中州。安回徐迈，寂尔长浮。澹乎洋洋，萦抱山丘。详观其区土之所产毓，奥宇之所宝殖，珍怪琅玕，瑶瑾翕赩，丛集累积，奂衍于其侧。若乃春兰被其东，沙棠殖其西。涓子宅其阳，玉醴涌其前。玄云荫其上，翔鸾集其巅。清露润其肤，惠风流其间。竦肃肃以静谧，密微微其清闲。夫所以经营其左右者，固以自然神丽，而足思愿爱乐矣。<br>
于是遁世之士，荣期绮季之畴，乃相与登飞梁，越幽壑，援琼枝，陟峻崿，以游乎其下。周旋永望，邈若凌飞，邪睨昆仑，俯阚海湄。指苍梧之迢递，临回江之威夷。悟时俗之多累，仰箕山之余辉。羡斯岳之弘敞，心慷慨以忘归。情舒放而远览，接轩辕之遗音。慕老童于騩隅，钦泰容之高吟。顾兹梧而兴虑，思假物以托心。乃斫孙枝，准量所任。至人摅思，制为雅琴。乃使离子督墨，匠石奋斤，夔襄荐法，般倕骋神。锼会裛厕，朗密调均。华绘雕琢，布藻垂文。错以犀象，籍以翠绿。弦以园客之丝，徽以钟山之玉。爰有龙凤之象，古人之形。伯牙挥手，钟期听声。华容灼爚，发采扬明，何其丽也！伶伦比律，田连操张。进御君子，新声憀亮，何其伟也！<br>
及其初调，则角羽俱起，宫徵相证，参发并趣，上下累应。踸踔磥硌，美声将兴，固以和昶而足耽矣。尔乃理正声，奏妙曲，扬白雪，发清角。纷淋浪以流离，奂淫衍而优渥。粲奕奕而高逝，驰岌岌以相属。沛腾遌而竞趣，翕韡晔而繁缛。状若崇山，又象流波。浩兮汤汤，郁兮峨峨。怫烦冤，纡余婆娑。陵纵播逸，霍濩纷葩。检容授节，应变合度。兢名擅业，安轨徐步。洋洋习习，声烈遐布。含显媚以送终，飘余响乎泰素。<br>
若乃高轩飞观，广夏闲房，冬夜肃清，朗月垂光，新衣翠粲，缨徽流芳。于是器冷弦调，心闲手敏。触?如志，唯意所拟。初涉渌水，中奏清徵。雅昶唐尧，终咏微子。宽明弘润，优游躇跱。拊弦安歌，新声代起。歌曰：“凌扶摇兮憩瀛洲，要列子兮为好仇。餐沆瀣兮带朝霞，眇翩翩兮薄天游。齐万物兮超自得，委性命兮任去留。激清响以赴会，何弦歌之绸缪。”于是曲引向阑，众音将歇，改韵易调，奇弄乃发。扬和颜，攘皓腕。飞纤指以驰骛，纷（涩去掉三点水加单人旁）譶以流漫。或徘徊顾慕，拥郁抑按，盘桓毓养，从容秘玩。闼尔奋逸，风骇云乱。牢落凌厉，布濩半散。丰融披离，斐韡奂烂。英声发越，采采粲粲。或间声错糅，状若诡赴。双美并进，骈驰翼驱。初若将乖，后卒同趣。或曲而不屈，直而不倨。或相凌而不乱，或相离而不殊。时劫掎以慷慨，或怨?而踌躇。忽飘飖以轻迈，乍留联而扶疏。或参谭繁促，复叠攒仄。纵横骆驿，奔遁相逼。拊嗟累赞，间不容息。瑰艳奇伟，殚不可识。若乃闲舒都雅，洪纤有宜。清和条昶，案衍陆离。穆温柔以怡怿，婉顺叙而委蛇。或乘险投会，邀隙趋危。譻若离鹍鸣清池，翼若游鸿翔层崖。纷文斐尾，慊縿离纚。微风余音，靡靡猗猗。或搂批攦捋，缥缭潎冽。轻行浮弹，明婳慧。疾而不速，留而不滞。翩绵飘邈，微音迅逝。远而听之，若鸾凤和鸣戏云中；迫而察之，若众葩敷荣曜春风。既丰赡以多姿，又善始而令终。嗟姣妙以弘丽，何变态之无穷！<br>
若夫三春之初，丽服以时。乃携友生，以遨以嬉。涉兰圃，登重基，背长林，翳华芝，临清流，赋新诗。嘉鱼龙之逸豫，乐百卉之荣滋。理重华之遗操，慨远慕而长思。<br>
若乃华堂曲宴，密友近宾，兰肴兼御，旨酒清醇。进南荆，发西秦，绍陵阳，度巴人。变用杂而并起，竦众听而骇神。料殊功而比操，岂笙籥之能伦？<br>
若次其曲引所宜，则广陵止息，东武太山。飞龙鹿鸣，鹍鸡游弦。更唱迭奏，声若自然。流楚窈窕，惩躁雪烦。下逮谣俗，蔡氏五曲，王昭楚妃，千里别鹤。犹有一切，承间簉乏，亦有可观者焉。<br>
然非夫旷远者，不能与之嬉游；非夫渊静者，不能与之闲止；非夫放达者，不能与之无（希去布加厷）；非夫至精者，不能与之析理也。若论其体势，详其风声，器和故响逸，张急故声清，间辽故音庳，弦长故徽鸣。性洁静以端理，含至德之和平。诚可以感荡心志，而发泄幽情矣！是故怀戚者闻之，莫不憯懔惨凄，愀怆伤心，含哀懊咿，不能自禁。其康乐者闻之，则欨愉欢释，抃舞踊溢，留连澜漫，嗢噱终日。若和平者听之，则怡养悦愉，淑穆玄真，恬虚乐古，弃事遗身。是以伯夷以之廉，颜回以之仁，比干以之忠，尾生以之信，惠施以之辩给，万石以之讷慎。其余触类而长，所致非一，同归殊途。或文或质，总中和以统物，咸日用而不失。其感人动物，盖亦弘矣。<br>
于时也，金石寝声，匏竹屏气，王豹辍讴，狄牙丧味。天吴踊跃于重渊，王乔披云而下坠。舞鸑鷟于庭阶，游女飘焉而来萃。感天地以致和，况蚑行之众类。嘉斯器之懿茂，咏兹文以自慰。永服御而不厌，信古今之所贵。<br>
乱曰：愔愔琴德，不可测兮；体清心远，邈难极兮；良质美手，遇今世兮；纷纶翕响，冠众艺兮；识音者希，孰能珍兮；能尽雅琴，唯至人兮！<br>
<font color=#333333 size=5em>144.燕歌行</font><br>
<font color=#FF0033>魏晋：曹丕</font><br>
别日何易会日难。山川悠远路漫漫。郁陶思君未敢言。寄书浮云往不还。涕零雨面毁形颜。谁能怀忧独不叹。耿耿伏枕不能眠。披衣出户步东西。展诗清歌聊自宽。乐往哀来摧心肝。悲风清厉秋气寒。罗帷徐动经秦轩。仰戴星月观云间。飞鸟晨鸣。声气可怜。留连怀顾不自存。<br>
<font color=#333333 size=5em>145.燕歌行</font><br>
<font color=#FF0033>魏晋：曹丕</font><br>
秋风萧瑟天气凉，草木摇落露为霜，群燕辞归鹄南翔。<br>
念君客游思断肠，慊慊思归恋故乡，君何淹留寄他方？<br>
贱妾茕茕守空房，忧来思君不敢忘，不觉泪下沾衣裳。<br>
援琴鸣弦发清商，短歌微吟不能长。<br>
明月皎皎照我床，星汉西流夜未央。<br>
牵牛织女遥相望，尔独何辜限河梁。<br>
<font color=#333333 size=5em>146.饮酒·十八</font><br>
<font color=#FF0033>魏晋：陶渊明</font><br>
子云性嗜酒，家贫无由得，<br>
时赖好事人，载醪祛所惑。<br>
觞来为之尽，是谘无不塞。<br>
有时不肯言，岂不在伐国。<br>
仁者用其心，何尝失显默。<br>
<font color=#333333 size=5em>147.悼亡诗</font><br>
<font color=#FF0033>魏晋：潘岳</font><br>
荏苒冬春谢，寒暑忽流易。之子归穷泉，重壤永幽隔。私怀谁克从？淹留亦何益。黾勉恭朝命，回心反初役。望庐思其人，入室想所历。帏屏无仿佛，翰墨有余迹。流芳未及歇，遗挂犹在壁。怅恍如或存，回遑忡惊惕。如彼翰林鸟，双栖一朝只。如彼游川鱼，比目中路析。春风缘隙来，晨溜承檐滴。寝息何时忘，沉忧日盈积。庶几有时衰，庄缶犹可击。<br>
<font color=#333333 size=5em>148.岁暮和张常侍</font><br>
<font color=#FF0033>魏晋：陶渊明</font><br>
市朝凄旧人，骤骥感悲泉。<br>
明旦非今日，岁暮余何言！<br>
素颜敛光润，白发一己繁。<br>
阔哉秦穆谈，旅力岂未愆！<br>
向夕长风起，寒云没西山。<br>
洌洌气遂严，纷纷飞鸟还。<br>
民生鲜长在，矧伊愁苦缠。<br>
屡阙清酤至，无以乐当年。<br>
穷通靡攸虑，憔悴由化迁。<br>
抚己有深怀，履运增慨然。<br>
<font color=#333333 size=5em>149.咏贫士 其四</font><br>
<font color=#FF0033>魏晋：陶渊明</font><br>
安贫守贱者，自古有黔娄。好爵吾不荣，厚馈吾不酬。一旦寿命尽，弊服仍不周。岂不知其极，非道故无忧。从来将千载，未复见斯俦。朝与仁义生，夕死复何求。</p>
<h3 id="font-color-333333-size-5em-150-气出唱-font"><font color=#333333 size=5em>150.气出唱</font></h3>
<p><font color=#FF0033>魏晋：曹操</font><br>
驾六龙，乘风而行。行四海，路下之八邦。历登高山临溪谷，乘云而行。行四海外，东到泰山。仙人玉女，下来翱游。骖驾六龙饮玉浆。河水尽，不东流。解愁腹，饮玉浆。奉持行，东到蓬莱山，上至天之门。玉阙下，引见得入，赤松相对，四面顾望，视正焜煌。开玉心正兴，其气百道至。传告无穷闭其口，但当爱气寿万年。东到海，与天连。神仙之道，出窈入冥，常当专之。心恬澹，无所愒。欲闭门坐自守，天与期气。愿得神之人，乘驾云车，骖驾白鹿，上到天之门，来赐神之药。跪受之，敬神齐。当如此，道自来。<br>
<font color=#333333 size=5em>151.诸人共游周家墓柏下</font><br>
<font color=#FF0033>魏晋：陶渊明</font><br>
今日天气佳，清吹与鸣弹。<br>
感彼柏下人，安得不为欢。<br>
清歌散新声，绿酒开芳颜。<br>
未知明日事，余襟良以殚。<br>
<font color=#333333 size=5em>152.气出唱</font><br>
<font color=#FF0033>魏晋：曹操</font><br>
华阴山，自以为大。高百丈，浮云为之盖。仙人欲来，出随风，列之雨。吹我洞箫，鼓瑟琴，何訚訚！酒与歌戏，今日相乐诚为乐。玉女起，起舞移数时。鼓吹一何嘈嘈。从西北来时，仙道多驾烟，乘云驾龙，郁何务务。遨游八极，乃到昆仑之山，西王母侧，神仙金止玉亭。来者为谁？赤松王乔，乃德旋之门。乐共饮食到黄昏。多驾合坐，万岁长，宜子孙。<br>
<font color=#333333 size=5em>153.五月旦作和戴主簿</font><br>
<font color=#FF0033>魏晋：陶渊明</font><br>
虚舟纵逸棹，回复遂无穷。<br>
发岁始俯仰，星纪奄将中。<br>
南窗罕悴物，北林荣且丰。<br>
神萍写时雨，晨色奏景风。<br>
既来孰不去？人理固有终。<br>
居常待其尽，曲肱岂伤冲。<br>
迁化或夷险，肆志无窊隆。<br>
即事如已高，何必升华嵩。<br>
<font color=#333333 size=5em>154.度关山</font><br>
<font color=#FF0033>魏晋：曹操</font><br>
天地间，人为贵。立君牧民，为之轨则。车辙马迹，经纬四极。黜陟幽明，黎庶繁息。於铄贤圣，总统邦域。封建五爵，井田刑狱。有燔丹书，无普赦赎。皋陶甫侯，何有失职？嗟哉后世，改制易律。劳民为君，役赋其力。舜漆食器，畔者十国，不及唐尧，采椽不斫。世叹伯夷，欲以厉俗。侈恶之大，俭为共德。许由推让，岂有讼曲？兼爱尚同，疏者为戚。<br>
<font color=#333333 size=5em>155.和刘柴桑</font><br>
<font color=#FF0033>魏晋：陶渊明</font><br>
山泽久见招，胡事乃踌躇？<br>
直为亲旧故，未忍言索居。<br>
良辰入奇怀，挈杖还西庐。<br>
荒涂无归人，时时见废墟。<br>
茅茨己就治，新畴复应畲。<br>
谷风转凄薄，春醪解饥劬。<br>
弱女虽非男，慰情良胜无。<br>
栖栖世中事，岁月共相疏。<br>
耕织称其用，过此奚所须。<br>
去去百年外，身名同翳如。<br>
<font color=#333333 size=5em>156.庚子岁五月中从都还阻风于规林·其二</font><br>
<font color=#FF0033>魏晋：陶渊明</font><br>
自古叹行役，我今始知之。<br>
山川一何旷，巽坎难与期。<br>
崩浪聒天响，长风无息时。<br>
久游恋所生，如何淹在兹。<br>
静念园林好，人间良可辞。<br>
当年讵有几？纵心复何疑！<br>
<font color=#333333 size=5em>157.精列</font><br>
<font color=#FF0033>魏晋：曹操</font><br>
厥初生，造化之陶物，莫不有终期。莫不有终期。圣贤不能免，何为怀此忧？愿螭龙之驾，思想昆仑居。思想昆仑居。见期于迂怪，志意在蓬莱。志意在蓬莱。周礼圣徂落，会稽以坟丘。会稽以坟丘。陶陶谁能度？君子以弗忧。年之暮奈何，时过时来微。<br>
<font color=#333333 size=5em>158.示周续之祖企谢景夷三郎</font><br>
<font color=#FF0033>魏晋：陶渊明</font><br>
负疴颓檐下，终日无一欣。<br>
药石有时闲，念我意中人。<br>
相去不寻常，道路邈何因？<br>
周生述孔业，祖谢响然臻。<br>
道丧向千载，今朝复斯闻。<br>
马队非讲肆，校书亦已勤。<br>
老夫有所爱，思与尔为邻。<br>
愿言诲诸子，从我颍水滨。<br>
<font color=#333333 size=5em>159.饮酒·其十</font><br>
<font color=#FF0033>魏晋：陶渊明</font><br>
在昔曾远游，直至东海隅。<br>
道路迥且长，风波阻中途。<br>
此行谁使然？似为饥所驱。<br>
倾身营一饱，少许便有馀。<br>
恐此非名计，息驾归闲居。<br>
<font color=#333333 size=5em>160.杂诗</font><br>
<font color=#FF0033>魏晋：曹植</font><br>
高台多悲风，朝日照北林。之子在万里，江湖迥且深。方舟安可极，离思故难任。孤雁飞南游，过庭长哀吟。翘思慕远人，愿欲托遗音。形影忽不见，翩翩伤我心。<br>
<font color=#333333 size=5em>161.杂诗</font><br>
<font color=#FF0033>魏晋：曹植</font><br>
飞观百余尺，临牖御棂轩。远望周千里，朝夕见平原。烈士多悲心，小人偷自闲。国仇亮不塞，甘心思丧元。抚剑西南望，思欲赴太山。弦急悲声发，聆我慷慨言。<br>
<font color=#333333 size=5em>162.咏三良</font><br>
<font color=#FF0033>魏晋：陶渊明</font><br>
弹冠乘通津，但惧时我遗。<br>
服勤尽岁月，常恐功愈微。<br>
忠情谬获露，遂为君所私。<br>
出则陪文舆，人必侍丹帷。<br>
箴规响已从，计议初无亏。<br>
一朝长逝后，愿言同此归。<br>
厚恩固难忘，君命安可违！<br>
临穴罔惟疑，投义志攸希。<br>
荆棘笼高坟，黄鸟声正悲。<br>
良人不可赎，泫然沾我衣。<br>
<font color=#333333 size=5em>163.从军诗</font><br>
<font color=#FF0033>魏晋：王粲</font><br>
从军征遐路。讨彼东南夷。方舟顺广川。薄暮未安坻。白日半西山。桑梓有余晖。蟋蟀夹岸鸣。孤鸟翩翩飞。征夫心多怀。凄凄令吾悲。下船登高防。草露沾我衣。回身赴床寝。此愁当告谁。身服干戈事。岂得念所私。即戎有授命。兹理不可违。<br>
<font color=#333333 size=5em>164.步出夏门行 冬十月</font><br>
<font color=#FF0033>魏晋：曹操</font><br>
孟冬十月，北风徘徊，天气肃清，繁霜霏霏。鹍鸡晨鸣，鸿雁南飞，鸷鸟潜藏，熊罴窟栖。钱鎛停置，农收积场。逆旅整设，以通贾商。幸甚至哉！歌以咏志。<br>
<font color=#333333 size=5em>165.咏怀</font><br>
<font color=#FF0033>魏晋：阮籍</font><br>
独坐空堂上，谁可与欢者？出门临永路，不见行车马。登高望九州，悠悠分旷野。孤鸟西北飞，离兽东南下。日暮思亲友，晤言用自写。<br>
<font color=#333333 size=5em>166.艳歌何尝行</font><br>
<font color=#FF0033>魏晋：曹丕</font><br>
何尝快。独无忧。但当饮醇酒。炙肥牛。长兄为二千石。中兄被貂裘。小弟虽无官爵。鞍马{马反}{马反}。往来王侯长者游。但当在王侯殿上。快独摴蒲六博。对坐弹棋。男儿居世。各当努力。{?戚}迫日暮。殊不久留。少小相触抵。寒苦常相随。忿恚安足诤。吾中道与卿共别离。约身奉事君。礼节不可亏。上惭沧浪之天。下顾黄中小儿。奈何复老心皇皇。独悲谁能知。<br>
<font color=#333333 size=5em>167.百年歌</font><br>
<font color=#FF0033>魏晋：陆机</font><br>
一十时。颜如蕣华晔有晖。体如飘风行如飞。娈彼孺子相追随。终朝出游薄暮归。六情逸豫心无违。酒将炙奈乐何。清酒将炙奈乐何。<br>
<font color=#333333 size=5em>168.从军诗</font><br>
<font color=#FF0033>魏晋：王粲</font><br>
被羽在先登。甘心除国疾。<br>
<font color=#333333 size=5em>169.咏史</font><br>
<font color=#FF0033>魏晋：左思</font><br>
荆轲饮燕市，酒酣气益震。哀歌和渐离，谓若傍无人。虽无壮士节，与世亦殊伦。高眄邈四海，豪右何足陈。贵者虽自贵，视之若埃尘。贱者虽自贱，重之若千钧。<br>
<font color=#333333 size=5em>170.短歌行</font><br>
<font color=#FF0033>魏晋：曹操</font><br>
周西伯昌，怀此圣德。三分天下，而有其二。<br>
修奉贡献，臣节不坠。崇侯谗之，是以拘系。<br>
后见赦原，赐之斧钺，得使专征，为仲尼所称。<br>
达及德行，犹奉事殷，论叙其美。齐桓之功，为霸之道。<br>
九合诸侯，一匡天下。一匡天下，不以兵车。<br>
正而不谲，其德传称。孔子所叹，并称夷吾，民受其恩。<br>
赐与庙胙，命无下拜。小白不敢尔，天威在颜咫尺。<br>
晋文亦霸，躬奉天王。受赐圭瓒，秬鬯彤弓。<br>
卢弓矢千，虎贲三百人。威服诸侯，师之所尊。<br>
八方闻之，名亚齐桓。河阳之会，诈称周王，是其名纷葩。<br>
<font color=#333333 size=5em>171.黎阳作诗</font><br>
<font color=#FF0033>魏晋：曹丕</font><br>
千骑随风靡。万骑正龙骧。金鼓震上下。干戚纷纵横。白旄若素霓。丹旗发朱光。追思太王德。胥字识足臧。经历万岁林。行行到黎阳。<br>
<font color=#333333 size=5em>172.拟古 其七</font><br>
<font color=#FF0033>魏晋：陶渊明</font><br>
日暮天无云，春风扇微和。佳人美清夜，达曙酣且歌。歌竟长太息，持此感人多。皎皎云间月，灼灼月中华。岂无一时好，不久当如何。<br>
<font color=#333333 size=5em>173.拟挽歌辞 其三</font><br>
<font color=#FF0033>魏晋：陶渊明</font><br>
荒草何茫茫，白杨亦萧萧。严霜九月中，送我出远郊。四面无人居，高坟正嶕峣。马为仰天鸣，风为自萧条。幽室一已闭，千年不复朝。千年不复朝，贤达无奈何。向来相送人，各自还其家。亲戚或余悲，他人亦已歌。死去何所道，托体同山阿。<br>
<font color=#333333 size=5em>174.放歌行</font><br>
<font color=#FF0033>魏晋：陆机</font><br>
容华夙夜零。无故自消歇。<br>
<font color=#333333 size=5em>175.答卢谌诗</font><br>
<font color=#FF0033>魏晋：刘琨</font><br>
厄运初遘。阳爻在六。干象栋倾。坤仪舟覆。横厉纠纷。群妖竞逐。火燎神州。洪流华域。彼黍离离。彼稷育育。哀我皇晋。痛心在目。天地无心。万物同涂。祸淫莫验。福善则虚。逆有全邑。义无完都。英蘂夏落。毒卉冬敷。如彼龟玉。韫椟毁诸。刍狗之谈。其最得乎。咨余软弱。弗克负荷。愆衅仍彰。荣宠屡加。威之不建。祸延凶播。忠陨于国。孝愆于家。斯罪之积。如彼山河。斯衅之深。终莫能磨。郁穆旧姻。嬿婉新婚。不虑其败。唯义是敦。裹粮携弱。匍匐星奔。未辍尔驾。已隳我门。二族偕覆。三孽并根。长惭旧孤。永负冤魂。亭亭孤干。独生无伴。绿叶繁缛。柔条修罕。朝采尔实。夕捋尔竿。竿翠丰寻。逸珠盈椀。实消我忧。忧急用缓。逝将去矣。庭虚情满。虚满伊何。兰桂移植。茂彼春林。瘁此秋棘。有鸟翻飞。不遑休息。匪桐不栖。匪竹不食。永戢东羽。翰抚西翼。我之敬之。废欢辍职。音以赏奏。味以殊珍。文以明言。言以畅神。之子之往。四美不臻。澄醪覆觞。丝竹生尘。素卷莫启。幄无谈宾。既孤我德。又阙我邻。光光叚生。出幽迁乔。资忠履信。武烈文昭。旌弓骍骍。舆马翘翘。乃奋长縻。是辔是镳。何以赠之。竭心公朝。何以叙怀。引领长谣。<br>
<font color=#333333 size=5em>176.诗</font><br>
<font color=#FF0033>魏晋：陈琳</font><br>
节运时气舒。秋风凉且清。闲居心不娱。驾言从友生。翱翔戏长流。逍遥登高城。东望看畴野。回顾览园庭。嘉木凋绿叶。芳草纤红荣。骋哉日月逝。年命将西倾。建功不及时。钟鼎何所铭。收念还寝房。慷慨咏坟经。庶几及君在。立德垂功名。<br>
<font color=#333333 size=5em>177.折杨柳行</font><br>
<font color=#FF0033>魏晋：曹丕</font><br>
西山一何高。高高殊无极。上有两仙僮。不饮亦不食。与我一丸药。光耀有五色。服药四五日。身体生羽翼。轻举乘浮云。倐忽行万亿。流览观四海。茫茫非所识。彭祖称七百。悠悠安可原。老聃适西戎。于今竟不还。王乔假虚辞。赤松垂空言。达人识真伪。愚夫好妄传。追念往古事。愦愦千万端。百家多迂怪。圣道我所观。<br>
<font color=#333333 size=5em>178.大将军宴会被命作诗</font><br>
<font color=#FF0033>魏晋：陆云</font><br>
巍巍明圣。道隆自天。则明分爽。观象洞玄。陵风叶极。绝辉照渊。肃雍往播。福禄来臻。<br>
<font color=#333333 size=5em>179.饮酒·其一</font><br>
<font color=#FF0033>魏晋：陶渊明</font><br>
衰荣无定在，彼此更共之。<br>
邵生瓜田中，宁似东陵时！<br>
寒暑有代谢，人道每如兹。<br>
达人解其会，逝将不复疑。<br>
忽与一樽酒，日夕欢相持。</p>
<h3 id="font-color-333333-size-5em-180-答枣腆诗-font"><font color=#333333 size=5em>180.答枣腆诗</font></h3>
<p><font color=#FF0033>魏晋：石崇</font><br>
言念将别。睹物伤情。赠尔话言。要在遗名。惟此遗名。可以全生。<br>
<font color=#333333 size=5em>181.大将军宴会被命作诗</font><br>
<font color=#FF0033>魏晋：陆云</font><br>
在昔奸臣。称乱紫微。神风潜骇。有赫兹威。灵旗树斾。如电斯挥。致天子届。于河之沂。有命冉集。皇舆凯归。<br>
<font color=#333333 size=5em>182.征西大将军京陵王公会射堂皇太子见命作此诗</font><br>
<font color=#FF0033>魏晋：陆云</font><br>
惟岳隆周。生甫及申。天鉴在晋。祚之降神。邈矣遐风。茂德有邻。永言配命。唯晋之镇。<br>
<font color=#333333 size=5em>183.善哉行 其一</font><br>
<font color=#FF0033>魏晋：曹操</font><br>
古公亶甫，积德垂仁。思弘一道，哲王于豳。太伯仲雍，王德之仁。行施百世，断发文身。伯夷叔齐，古之遗贤。让国不用，饿殂首山。智哉山甫，相彼宣王。何用杜伯，累我圣贤。齐桓之霸，赖得仲父。后任竖刁，虫流出户。晏子平仲，积德兼仁。与世沈德，未必思命。仲尼之世，主国为君。随制饮酒，扬波使官。<br>
<font color=#333333 size=5em>184.从军诗</font><br>
<font color=#FF0033>魏晋：王粲</font><br>
悠悠涉荒路。靡靡我心愁。四望无烟火。但见林与丘。城郭生榛棘。蹊径无所由。雚蒲竟广泽。葭苇夹长流。日夕凉风发。翩翩漂吾舟。寒蝉在树鸣。鹳鹄摩天游。客子多悲伤。泪下不可收。朝入谯郡界。旷然消人忧。鸡鸣达四境。黍稷盈原畴。馆宅充鄽里。士女满庄馗。自非贤圣国。谁能享斯休。诗人美乐土。虽客犹愿留。<br>
<font color=#333333 size=5em>185.诗</font><br>
<font color=#FF0033>魏晋：陈琳</font><br>
春天润九野。卉木涣油油。红华纷晔晔。发秀曜中衢。<br>
<font color=#333333 size=5em>186.饮酒·其六</font><br>
<font color=#FF0033>魏晋：陶渊明</font><br>
行止千万端，谁知非与是。<br>
是非苟相形，雷同共誉毁。<br>
三季多此事，达士似不尔。<br>
咄咄俗中愚，且当从黄绮。<br>
<font color=#333333 size=5em>187.上留田行</font><br>
<font color=#FF0033>魏晋：曹丕</font><br>
居世一何不同。上留田。富人食稻粱。上留田。贫子食糟与糠。上留田。贫贱亦何伤。上留田。禄命悬在苍天。上留田。今尔叹息将欲谁怨。上留田。<br>
<font color=#333333 size=5em>188.从军诗</font><br>
<font color=#FF0033>魏晋：王粲</font><br>
朝发邺都桥。暮济白马津。逍遥河堤上。左右望我军。连舫踰万艘。带甲千万人。率彼东南路。将定一举勋。筹策运帷幄。一由我圣君。恨我无时谋。譬诸具官臣。鞠躬中坚内。微画无所陈。许历为完士。一言犹败秦。我有素餐责。诚愧伐檀人。虽无铅刀用。庶几奋薄身。<br>
<font color=#333333 size=5em>189.广陵于马上作诗</font><br>
<font color=#FF0033>魏晋：曹丕</font><br>
观兵临江水。水流何汤汤。戈矛成山林。玄甲耀日光。猛将怀暴怒。胆气正纵横。谁云江水广。一苇可以航。不战屈敌虏。戢兵称贤良。古公宅岐邑。实始剪殷商。孟献营虎牢。郑人惧稽颡。充国务耕殖。先零自破亡。兴农淮泗间。筑室都徐方。量宜运权略。六军咸悦康。岂如东山诗。悠悠多忧伤。<br>
<font color=#333333 size=5em>190.与弟清河云诗十章</font><br>
<font color=#FF0033>魏晋：陆机</font><br>
一章于穆予宗。禀精东岳。诞育祖考。造我南国。南国克靖。实繇洪绩。惟帝念功。载繁其锡。其锡惟何。玄冕衮衣。金石假乐。旄钺授威。匪威是信。称丕远德。奕世台衡。扶帝紫极。二章笃生二昆。克明克俊。遵涂结辙。承风袭问。帝曰钦哉。纂戎列祚。双组式带。绶章载路。即命荆楚。对扬休顾。肇敏厥绩。武功聿举。烟煴芳素。绸缪江浒。昊天不吊。胡宁弃予。三章嗟予人斯。胡德之微。阙彼遗轨。则此顽违。王事靡盬。旍旆屡振。委籍奋戈。统厥征人。祁祁征人。载肃载闲。骙骙戎马。有骃有翰。昔予翼考。惟斯伊抚。今予小子。缪寻末绪。四章有命自天。崇替靡常。王师乘运。席卷江湘。虽备官守。位从武臣。守局下列。譬彼飞尘。洪波电击。与众同湮。颠踣西夏。收迹旧京。俯惭堂搆。仰懵先灵。孰云忍媿。寄之我情。五章伊我俊弟。咨尔士龙。怀袭瑰玮。播殖清风。非德莫懃。非道莫弘。垂翼东畿。耀颖名邦。绵绵洪统。非尔孰崇。依依同生。恩笃情结。义存并济。胡乐之悦。愿尔偕老。携手黄发。六章昔我西征。扼腕川湄。掩涕即路。挥袂长辞。六龙促节。逝不我待。自往迄兹。旷年八祀。悠悠我思。非尔焉在。昔并垂发。今也将老。衔哀茹慼。契阔充饱。嗟我人斯。胡恤之早。七章天步多艰。性命难誓。常惧陨毙。孤魂殊裔。存不阜物。没不增壤。生若朝风。死犹绝景。视彼蜉蝣。方之乔客。眷此黄垆。譬之毙宅。匪身是吝。亮会伊惜。其惜伊何。言纡其思。其思伊何。悲彼旷载。八章出车戒涂。言告言归。蓐食警驾。夙兴宵驰。濛雨之阴。炤月之煇。陵陵峻阪。川越洪漪。爰届爰止。步彼高堂。失尔朔迈。良愿中荒。我心永怀。匪悦匪康。九章昔我斯逝。兄弟孔备。今予来思。我凋我瘁。昔我斯逝。族有余荣。今我来思。堂有哀声。我行其道。鞠为茂草。我履其房。物存人亡。拊膺涕泣。血泪彷徨。十章企伫朔路。言欢尔归。心存言宴。目想容辉。迫彼窀穸。载驱东路。系情桑梓。肆力丘墓。栖迟中流。心怀罔极。眷言顾之。使我心恻。<br>
<font color=#333333 size=5em>191.饮酒·十九</font><br>
<font color=#FF0033>魏晋：陶渊明</font><br>
畴昔苦长饥，投耒去学仕。<br>
将养不得节，冻馁固缠己。<br>
是时向立年，志意多所耻。<br>
遂尽介然分，拂衣归田里，<br>
冉冉星气流，亭亭复一纪。<br>
世路廓悠悠，杨朱所以止。<br>
虽无挥金事，浊酒聊可恃。<br>
<font color=#333333 size=5em>192.赠白马王彪</font><br>
<font color=#FF0033>魏晋：曹植</font><br>
序曰：黄初四年五月，白马王、任城王与余俱朝师，会节气。到洛阳，任城王薨。至七月与白马王还国。后有司以二王归藩，道路宜异宿止。意毒恨之。盖以大别在数日，是用自剖，与王辞焉。愤而成篇。谒帝承明庐，逝将归旧疆。清晨发皇邑，日夕过首阳。伊洛广且深，欲济川无梁。泛舟越洪涛，怨彼东路长。顾瞻恋城阙，引领情内伤。太谷何寥廓，山树郁苍苍。霖雨泥我涂，流潦浩纵横。中逵绝无轨，改辙登高冈。修坂造云日，我马玄以黄。玄黄犹能进，我思郁以纾。郁纾将何念？亲爱在离居。本图相与偕，中更不克俱。鸱枭鸣衡轭，豺狼当路衢。苍蝇间白黑，谗巧反亲疏。欲还绝无蹊，揽辔止踟蹰。踟蹰亦何留？相思无终极。秋风发微凉，寒蝉鸣我侧。原野何萧条，白日忽西匿。归鸟赴乔林，翩翩厉羽翼。孤兽走索群，衔草不遑食。感物伤我怀，抚心长太息。太息将何为？天命与我违。奈何念同生，一往形不归。孤魂翔故域，灵柩寄京师。存者忽复过，亡没身自衰。人生处一世，去若朝露晞。年在桑榆间，影响不能追。自顾非金石，咄唶令心悲。心悲动我神，弃置莫复陈。丈夫志四海，万里犹比邻。恩爱苟不亏，在远分日亲。何必同衾帱，然后展殷勤。忧思成疾疢，无乃儿女仁。仓卒骨肉情，能不怀苦辛？苦辛何虑思？天命信可疑。虚无求列仙，松子久吾欺。变故在斯须，百年谁能持？离别永无会，执手将何时？王其爱玉体，俱享黄发期。收泪即长路，援笔从此辞。<br>
<font color=#333333 size=5em>193.乞食</font><br>
<font color=#FF0033>魏晋：陶渊明</font><br>
饥来驱我去，不知竟何之。<br>
行行至斯里，叩门拙言辞。<br>
主人解余意，遗赠岂虚来。<br>
谈谐终日夕，觞至辄倾杯。<br>
情欣新知欢，言咏遂赋诗。<br>
感子漂母惠，愧我非韩才。<br>
衔戢知何谢，冥报以相贻。<br>
<font color=#333333 size=5em>194.宴会诗</font><br>
<font color=#FF0033>魏晋：陈琳</font><br>
凯风飘阴云。白日扬素晖。良友招我游。高会宴中闱。玄鹤浮清泉。绮树焕青蕤。<br>
<font color=#333333 size=5em>195.从军诗</font><br>
<font color=#FF0033>魏晋：王粲</font><br>
从军有苦乐。但问所从谁。所从神且武。焉得久劳师。相公征关右。赫怒震天威。一举灭獯虏。再举服羌夷。西收边地贼。忽若俯拾遗。陈赏越丘山。酒肉踰川坻。军中多饫饶。人马皆溢肥。徒行兼乘还。空出有余资。拓地三千里。往返速若飞。歌舞入邺城。所愿获无违。昼日处大朝。日暮薄言归。外参时明政。内不废家私。禽兽惮为牺。良苗实已挥。窃慕负鼎翁。愿厉朽钝姿。不能效沮溺。相随把锄犂。熟览夫子诗。信知所言非。<br>
<font color=#333333 size=5em>196.从军诗</font><br>
<font color=#FF0033>魏晋：王粲</font><br>
凉风厉秋节。司典告详刑。我君顺时发。桓桓东南征。泛舟盖长川。陈卒被隰埛。征夫怀亲戚。谁能无恋情。拊衿倚舟樯。眷眷思邺城。哀彼东山人。喟然感鹤鸣。日月不安处。人谁获恒宁。昔人从公旦。一徂辄三龄。今我神武师。暂往必速平。弃余亲睦恩。输力竭忠贞。惧无一夫用。报我素餐诚。夙夜自恲性。思逝若抽萦。将秉先登羽。岂敢听金声。<br>
<font color=#333333 size=5em>197.归园田居 其五</font><br>
<font color=#FF0033>魏晋：陶渊明</font><br>
怅恨独策还，崎岖历榛曲。山涧清且浅，遇以濯吾足。漉我新熟酒，双鸡招近局。日入室中暗，荆薪代明烛。欢来苦夕短，已复至天旭。<br>
<font color=#333333 size=5em>198.饮酒·二十</font><br>
<font color=#FF0033>魏晋：陶渊明</font><br>
羲农去我久，举世少复真。<br>
汲汲鲁中叟，弥缝使其淳。<br>
凤鸟虽不至，礼乐暂得新，<br>
洙泗辍微响，漂流逮狂秦。<br>
诗书复何罪？一朝成灰尘。<br>
区区诸老翁，为事诚殷勤。<br>
如何绝世下，六籍无一亲。<br>
终日驰车走，不见所问津。<br>
若复不快饮，空负头上巾。<br>
但恨多谬误，君当恕醉人。<br>
<font color=#333333 size=5em>199.饮酒·其三</font><br>
<font color=#FF0033>魏晋：陶渊明</font><br>
道丧向千载，人人惜其情。<br>
有酒不肯饮，但顾世间名。<br>
所以贵我身，岂不在一生？<br>
一生复能几，倏如流电惊。<br>
鼎鼎百年内，持此欲何成！<br>
<font color=#333333 size=5em>200.驾出北郭门行</font><br>
<font color=#FF0033>魏晋：阮瑀</font><br>
驾出北郭门。马樊不肯驰。下车步踟蹰。仰折枯杨枝。顾闻丘林中。噭噭有悲啼。借问啼者出。何为乃如斯。亲母舍我殁。后母憎孤儿。饥寒无衣食。举动鞭捶施。骨消肌肉尽。体若枯树皮。藏我空室中。父还不能知。上冢察故处。存亡永别离。亲母何可见。泪下声正嘶。弃我于此间。穷厄岂有赀。传告后代人。以此为明规。<br>
<font color=#333333 size=5em>201.庚戌岁九月中于西田获早稻</font><br>
<font color=#FF0033>魏晋：陶渊明</font><br>
人生归有道，衣食固其端；孰是都不营，而以求自安。开春理常业，岁功聊可观；晨出肆微勤，日入负耒还。山中饶霜露，风气亦先寒，田家岂不苦？弗获辞此难。四体诚乃疲，庶无异患干。盥濯息簷下，斗酒散襟颜，遥遥沮溺心，千载乃相关。但愿长如此，躬耕非所叹。<br>
<font color=#333333 size=5em>202.诗</font><br>
<font color=#FF0033>魏晋：陈琳</font><br>
高会时不娱。覊客难为心。殷怀从中发。悲感激清音。投觞罢欢坐。逍遥步长林。萧萧山谷风。黯黯天路阴。惆怅忘旋反。歔欷涕沾襟。<br>
<font color=#333333 size=5em>203.芙蓉池作诗</font><br>
<font color=#FF0033>魏晋：曹丕</font><br>
乘辇夜行游。逍遥步西园。双渠相溉灌。嘉木绕通川。卑枝拂羽盖。修条摩苍天。惊风扶轮毂。飞鸟翔我前。丹霞夹明月。华星出云间。上天垂光彩。五色一何鲜。寿命非松乔。谁能得神仙。遨游快心意。保己终百年。<br>
<font color=#333333 size=5em>204.百年歌</font><br>
<font color=#FF0033>魏晋：陆机</font><br>
二十时。肤体彩泽人理成。美目淑貌灼有荣。被服冠带丽且清。光车骏马游都城。高谈雅步何盈盈。酒将炙奈乐何。清酒将炙奈乐何。<br>
<font color=#333333 size=5em>205.归园田居·其六</font><br>
<font color=#FF0033>魏晋：陶渊明</font><br>
种苗在东皋，苗生满阡陌。<br>
虽有荷锄倦，浊酒聊自适。<br>
日暮巾柴车，路暗光已夕。<br>
归人望烟火，稚子候檐隙。<br>
问君亦何为，百年会有役。<br>
但愿桑麻成，蚕月得纺绩。<br>
素心正如此，开径望三益。<br>
<font color=#333333 size=5em>206.庚子岁五月中从都还阻风于规林·其一</font><br>
<font color=#FF0033>魏晋：陶渊明</font><br>
行行循归路，计日望旧居。<br>
一欣侍温颜，再喜见友于。<br>
鼓棹路崎曲，指景限西隅。<br>
江山岂不险？归子念前涂。<br>
凯风负我心，戢楪守穷湖。<br>
高莽眇无界，夏木独森疏。<br>
谁言客舟远？近瞻百里余。<br>
延目识南岭，空叹将焉如！<br>
<font color=#333333 size=5em>207.从军诗</font><br>
<font color=#FF0033>魏晋：王粲</font><br>
楼船凌洪波。寻戈刺羣虏。<br>
<font color=#333333 size=5em>208.善哉行</font><br>
<font color=#FF0033>魏晋：曹丕</font><br>
朝游高台观。夕宴华池阴。大酋奉甘醪。狩人献嘉宾。齐倡发东舞。秦筝奏西音。有客从南来。为我弹清琴。五音纷繁会。拊者激微吟。淫鱼乘波听。踊跃自浮沉。飞鸟翻翔舞。悲鸣集北林。乐极哀情来。寥亮摧肝心。清角岂不妙。德薄所不任。大哉子野言。弭弦且自禁。<br>
<font color=#333333 size=5em>209.孟津诗</font><br>
<font color=#FF0033>魏晋：曹丕</font><br>
良辰启初节。高会构欢娱。通天拂景云。俯临四达衢。羽爵浮象樽。珍膳盈豆区。清歌发妙曲。乐正奏笙竽。曜灵忽西迈。炎烛继望舒。翊日浮黄河。长驱旋邺都。</p>
<h3 id="font-color-333333-size-5em-210-饮酒·其八-font"><font color=#333333 size=5em>210.饮酒·其八</font></h3>
<p><font color=#FF0033>魏晋：陶渊明</font><br>
青松在东园，众草没其姿，<br>
凝霜殄异类，卓然见高枝。<br>
连林人不觉，独树众乃奇。<br>
提壶抚寒柯，远望时复为。<br>
吾生梦幻间，何事绁尘羁。<br>
<font color=#333333 size=5em>211.大将军宴会被命作诗</font><br>
<font color=#FF0033>魏晋：陆云</font><br>
皇皇帝祜。诞隆骏命。四祖正家。天禄保定。叡哲惟晋。世有明圣。如彼日月。万景攸正。<br>
<font color=#333333 size=5em>212.还旧居</font><br>
<font color=#FF0033>魏晋：陶渊明</font><br>
畴昔家上京，六载去还归。<br>
今日始复来，恻怆多所悲。<br>
阡陌不移旧，邑屋或时非。<br>
履历周故居，邻老罕复遗，<br>
步步寻往迹，有处特依依。<br>
流幻百年中，寒暑日相推。<br>
常恐大化尽，气力不及衰。<br>
拨置且莫念，一觞聊可挥。<br>
<font color=#333333 size=5em>213.赠梅公明诗</font><br>
<font color=#FF0033>魏晋：繁钦</font><br>
瞻我北园。有条者桑。遘此春景。既茂且长。氤氲吐叶。柔润有光。黄条蔓衍。青鸟来翔。日月其迈。时不可忘。公子瞻旃。勋名乃彰。<br>
<font color=#333333 size=5em>214.饮酒 其五</font><br>
<font color=#FF0033>魏晋：陶渊明</font><br>
结庐在人境，而无车马喧。<br>
问君何能尔？心远地自偏。<br>
采菊东篱下，悠然见南山。<br>
山气日夕佳，飞鸟相与还。<br>
此中有真意，欲辨已忘言。(辨 通：辩)<br>
<font color=#333333 size=5em>215.丹霞蔽日行</font><br>
<font color=#FF0033>魏晋：曹丕</font><br>
丹霞蔽日。彩虹垂天。谷水潺潺。木落翩翩。孤禽失羣。悲鸣云间。月盈则冲。华不再繁。古来有之。嗟我何言。<br>
<font color=#333333 size=5em>216.答刘桢诗</font><br>
<font color=#FF0033>魏晋：徐干</font><br>
与子别无几。所经未一旬。我思一何笃。其愁如三春。虽路在咫尺。难涉如九关。陶陶朱夏德。草木昌且繁。<br>
<font color=#333333 size=5em>217.赠欧阳建诗</font><br>
<font color=#FF0033>魏晋：石崇</font><br>
文藻譬春华。飘飖若鸿飞。<br>
<font color=#333333 size=5em>218.薤露行</font><br>
<font color=#FF0033>魏晋：曹操</font><br>
惟汉廿二世，所任诚不良。沐猴而冠带，知小而谋疆。犹豫不敢断，因狩执君王。白虹为贯日，己亦先受殃。贼臣持国柄，杀主灭宇京。荡覆帝基业，宗庙以燔丧。播越西迁移，号泣而且行。瞻彼洛城郭，微子为哀伤。<br>
<font color=#333333 size=5em>219.饮酒·其二</font><br>
<font color=#FF0033>魏晋：陶渊明</font><br>
积善云有报，夷叔在西山。<br>
善恶苟不应，何事空立言！<br>
九十行带索，饥寒况当年。<br>
不赖固穷节，百世当谁传。<br>
<font color=#333333 size=5em>220.读《山海经》 其三</font><br>
<font color=#FF0033>魏晋：陶渊明</font><br>
迢迢槐江岭，是为玄圃丘。西南望崑墟，光气难与俦。亭亭明玕照，洛洛清淫流。恨不及周穆，托乘一来游。<br>
<font color=#333333 size=5em>221.折杨柳行</font><br>
<font color=#FF0033>魏晋：曹丕</font><br>
端居若无悰。驾游博望山。<br>
<font color=#333333 size=5em>222.于谯作诗</font><br>
<font color=#FF0033>魏晋：曹丕</font><br>
清衣延贵客。明烛发高光。丰膳漫星陈。旨酒盈玉觞。弦歌奏新曲。游响拂丹梁。余音赴迅节。慷慨时激扬。献酬纷交错。雅舞何锵锵。罗缨从风飞。长剑自低昂。穆穆众君子。和合同乐康。<br>
<font color=#333333 size=5em>223.杂诗</font><br>
<font color=#FF0033>魏晋：曹植</font><br>
南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿？俯仰岁将暮，荣耀难久恃。<br>
<font color=#333333 size=5em>224.皇太子赐燕诗</font><br>
<font color=#FF0033>魏晋：陆机</font><br>
茂德有赫。思媚上帝。配天光宅。诞育皇储。仪刑在昔。徽言时宣。福禄来格。劳谦降贵。肆敬下臣。肇彼先驱。<br>
<font color=#333333 size=5em>225.拟明月皎夜光诗</font><br>
<font color=#FF0033>魏晋：陆机</font><br>
岁暮凉风发。昊天肃明明。招摇西北指。天汉东南倾。朗月照闲房。蟋蟀吟户庭。翻翻归雁集。嘒嘒寒蝉鸣。畴昔同晏友。翰飞戾高冥。服美改声听。居愉遗旧情。织女无机杼。大梁不架楹。<br>
<font color=#333333 size=5em>226.杂诗</font><br>
<font color=#FF0033>魏晋：曹植</font><br>
仆夫早严驾，吾行将远游。远游欲何之？吴国为我仇。将骋万里途，东路安足由？江介多悲风，淮泗驰急流。愿欲一轻济，惜哉无方舟。闲居非吾志，甘心赴国忧。<br>
<font color=#333333 size=5em>227.百年歌</font><br>
<font color=#FF0033>魏晋：陆机</font><br>
百岁时。盈数已登肌肉单。四支百节还相患。目若浊镜口垂涎。呼吸嚬蹙反侧难。茵褥滋味不复安。<br>
<font color=#333333 size=5em>228.咏贫士 其五</font><br>
<font color=#FF0033>魏晋：陶渊明</font><br>
袁安困积雪，邈然不可干。阮公见钱入，即日弃其官。刍槁有常温，采莒足朝餐。岂不实辛苦，所惧非饥寒。贫富常交战，道胜无戚颜。至德冠邦闾，清节映西关。<br>
<font color=#333333 size=5em>229.拟古 其二</font><br>
<font color=#FF0033>魏晋：陶渊明</font><br>
辞家夙严驾，当往至无终。问君今何行？非商复非戎。闻有田子泰，节义为士雄。斯人久已死，乡里习其风。生有高世名，既没传无穷。不学狂驰子，直在百年中。<br>
<font color=#333333 size=5em>230.于王抚军座送客</font><br>
<font color=#FF0033>魏晋：陶渊明</font><br>
秋日凄且厉，百卉具已腓。<br>
爰以履霜节，登高饯将归。<br>
寒气冒山泽，游云倏无依。<br>
洲渚四缅邈，风水互乖违。<br>
瞻夕欣良宴，离言聿云悲。<br>
晨鸟暮来还，悬车敛馀辉。<br>
逝止判殊路，旋驾怅迟迟。<br>
目送回舟远，情随万化遗。<br>
<font color=#333333 size=5em>231.百年歌</font><br>
<font color=#FF0033>魏晋：陆机</font><br>
八十时。明已损目聪去耳。前言往行不复纪。辞官致禄归桑梓。安车驷马入旧里。乐事告终忧事始。<br>
<font color=#333333 size=5em>232.月重轮行</font><br>
<font color=#FF0033>魏晋：陆机</font><br>
人生一时。月重轮。盛年安可持。月重轮。吉凶倚伏。百年莫我与期。临川曷悲悼。兹去不从肩。月重轮。功名不勗之。善哉。古人扬声。敷闻九服。身名流何穆。既自才难。既嘉运。亦易愆。俛仰行老。存没将何所观。志士慷慨独长叹。独长叹。<br>
<font color=#333333 size=5em>233.赠弟士龙诗</font><br>
<font color=#FF0033>魏晋：陆机</font><br>
行矣怨路长。惄焉伤别促。指途悲有余。临觞欢不足。我若西流水。子为东峙岳。慷慨逝言感。徘徊居情育。安得携手俱。契阔成騑服。<br>
<font color=#333333 size=5em>234.悲从弟仲德</font><br>
<font color=#FF0033>魏晋：陶渊明</font><br>
衔哀过旧宅，悲泪应心零。<br>
借问为谁悲？怀人在九冥。<br>
礼服名群从，恩爱若同生。<br>
门前执手时，何意尔先倾！<br>
在数竟不免，为山不及成。<br>
慈母沈哀疚，二胤才数龄。<br>
双位委空馆，朝夕无哭声。<br>
流尘集虚坐，宿草旅前庭。<br>
阶除旷游迹，园林独馀情。<br>
翳然乘化去，终天不复形。<br>
迟迟将回步，恻恻悲襟盈。<br>
<font color=#333333 size=5em>235.饮马长城窟行</font><br>
<font color=#FF0033>魏晋：曹丕</font><br>
浮舟横大江。讨彼犯荆虏。武将齐贯錍。征人伐金鼓。长戟十万队。幽冀百石弩。发机若雷电。一发连四五。<br>
<font color=#333333 size=5em>236.赠刘琨诗二十首 二十</font><br>
<font color=#FF0033>魏晋：卢谌</font><br>
邈矣达度。唯道是杖。形有未泰。神无不畅。如川之流。如渊之量。上弘栋隆。下塞民望。<br>
<font color=#333333 size=5em>237.诗</font><br>
<font color=#FF0033>魏晋：陆机</font><br>
瓮余残酒。膝有横琴。<br>
<font color=#333333 size=5em>238.为顾彦先赠妇诗二首其一</font><br>
<font color=#FF0033>魏晋：陆机</font><br>
辞家远行游。悠悠三千里。京洛多风尘。素衣化为缁。循身悼忧苦。感念同怀子。隆思乱心曲。沈欢滞不起。欢沈难克兴。心乱谁为理。愿假归鸿翼。翻飞浙江汜。<br>
<font color=#333333 size=5em>239.赴太子洗马时作诗</font><br>
<font color=#FF0033>魏晋：陆机</font><br>
希世无高符。营道无烈心。靖端肃有命。假檝越江潭。亲友赠予迈。挥泪广川阴。抚膺解携手。永叹结遗音。无迹有所匿。寂寞声必沈。肆目眇不及。缅然若双潜。南望泣玄渚。北迈涉长林。谷风拂修薄。油云翳高岑。亹亹孤兽骋。嘤嘤思鸟吟。感物恋堂室。离思一何深。伫立慨我叹。寤寐涕盈衿。惜无怀归志。辛苦谁为心。</p>
<h3 id="font-color-333333-size-5em-240-拟迢迢牵牛星诗-font"><font color=#333333 size=5em>240.拟迢迢牵牛星诗</font></h3>
<p><font color=#FF0033>魏晋：陆机</font><br>
昭昭清汉晖。粲粲光天步。牵牛西北回。织女东南顾。华容一何冶。挥手如振素。怨彼河无梁。悲此年岁暮。跂彼无良缘。睆焉不得度。引领望大川。双涕如霑露。<br>
<font color=#333333 size=5em>241.拟明月何皎皎诗</font><br>
<font color=#FF0033>魏晋：陆机</font><br>
安寝北堂上。明月入我牖。照之有余辉。揽之不盈手。凉风绕曲房。寒蝉鸣高柳。踟蹰感节物。我行永已久。游宦会无成。离思难常守。<br>
<font color=#333333 size=5em>242.拟东城一何高诗</font><br>
<font color=#FF0033>魏晋：陆机</font><br>
西山何其峻。层曲郁崔嵬。零露弥天坠。蕙叶凭林衰。寒暑相因袭。时逝忽如颓。三闾结飞辔。大耋嗟落晖。曷为牵世务。中心若有违。京洛多妖丽。玉颜侔琼蕤。闲夜抚鸣琴。惠音清且悲。长歌赴促节。哀响逐高徽。一唱万夫叹。再唱梁尘飞。思为河曲鸟。双游沣水湄。<br>
<font color=#333333 size=5em>243.答潘尼诗</font><br>
<font color=#FF0033>魏晋：陆机</font><br>
于穆同心。如琼如琳。我东曰徂。来饯其琛。彼美潘生。实综我心。探子玉怀。畴尔惠音。<br>
<font color=#333333 size=5em>244.赠潘尼诗</font><br>
<font color=#FF0033>魏晋：陆机</font><br>
水会于海。云翔于天。道之所混。孰后孰先。及子虽殊。同升太玄。舍彼玄冕。袭此云冠。遗情市朝。永志丘园。静犹幽谷。动若挥兰。<br>
<font color=#333333 size=5em>245.悲哉行</font><br>
<font color=#FF0033>魏晋：陆机</font><br>
游客芳春林。春芳伤客心。和风飞清响。鲜云垂薄阴。蕙草饶淑气。时鸟多好音。翩翩鸣鸠羽。喈喈仓庚吟。幽兰盈通谷。长秀被高岑。女萝亦有托。蔓葛亦有寻。伤哉客游士。忧思一何深。目感随气草。耳悲咏时禽。寤寐多远念。缅然若飞沈。愿托归风响。寄言遗所钦。<br>
<font color=#333333 size=5em>246.读《山海经》 其十一</font><br>
<font color=#FF0033>魏晋：陶渊明</font><br>
巨猾肆威暴，钦[鸟丕]违帝旨。窫窳强能变，祖江遂独死。明明上天四，为恶不可履。长枯固已剧，鵕鹗岂足恃！<br>
<font color=#333333 size=5em>247.离友诗</font><br>
<font color=#FF0033>魏晋：曹植</font><br>
凉风肃兮白露滋。木感气兮条叶辞。临渌水兮登崇基。折秋华兮采灵芝。寻永归兮赠所思。感离隔兮会无期。伊郁悒兮情不怡。<br>
<font color=#333333 size=5em>248.杂诗</font><br>
<font color=#FF0033>魏晋：曹植</font><br>
揽衣出中闺。逍遥步两楹。闲房何寂寞。绿草被阶庭。空室自生风。百鸟翩南征。春思安可忘。忧戚与我幷。佳人在远遁。妾身单且茕。欢会难再遇。芝兰不重荣。人皆弃旧爱。君岂若平生。寄松为女萝。依水如浮萍。赍身奉衿带。朝夕不堕倾。倘终顾盻恩。永副我中情。<br>
<font color=#333333 size=5em>249.侍太子坐诗</font><br>
<font color=#FF0033>魏晋：曹植</font><br>
白日曜青春。时雨静飞尘。寒冰辟炎景。凉风飘我身。清醴盈金觞。肴馔纵横陈。齐人进奇乐。歌者出西秦。翩翩我公子。机巧忽若神。<br>
<font color=#333333 size=5em>250.朔风诗</font><br>
<font color=#FF0033>魏晋：曹植</font><br>
俯降千仞。仰登天阻。风飘蓬飞。载离寒暑。千仞易陟。天阻可越。昔我同袍。今永乖别。<br>
<font color=#333333 size=5em>251.乐府</font><br>
<font color=#FF0033>魏晋：曹植</font><br>
巢许蔑四海。商贾争一钱。<br>
<font color=#333333 size=5em>252.咏二疏</font><br>
<font color=#FF0033>魏晋：陶渊明</font><br>
大象转四时，功成者自去。<br>
借问衰周来，几人得其趣？<br>
游目汉廷中，二疏复此举。<br>
高啸返旧居，长揖储君傅。<br>
饯送倾皇朝，华轩盈道路。<br>
离别情所悲，余荣何足顾！<br>
事胜感行人，贤哉岂常誉！<br>
厌厌阎里欢，所营非近务。<br>
促席延故老，挥觞道平素。<br>
间金终寄心，清言晓未悟。<br>
放意乐余年，遑恤身后虑！<br>
谁云其人亡，久而道弥著。<br>
<font color=#333333 size=5em>253.妾薄幸</font><br>
<font color=#FF0033>魏晋：曹植</font><br>
还行秋殿层楼。御辇从□好仇。排玉闼□椒房。丹帷楚组连纲。<br>
<font color=#333333 size=5em>254.对酒行</font><br>
<font color=#FF0033>魏晋：曹植</font><br>
含生蒙泽。草木茂延。<br>
<font color=#333333 size=5em>255.平陵东行</font><br>
<font color=#FF0033>魏晋：曹植</font><br>
阊阖开。天衢通。被我羽衣乘飞龙。乘飞龙。与僊期。东上蓬莱采灵芝。灵芝采之可服食。年若王父无终极。<br>
<font color=#333333 size=5em>256.灵芝篇</font><br>
<font color=#FF0033>魏晋：曹植</font><br>
灵芝生王地。朱草被洛滨。荣华相晃耀。光采晔若神。古时有虞舜。父母顽且嚚。尽孝于田垄。烝烝不违仁。伯瑜年七十。彩衣以娱亲。慈母笞不痛。歔欷涕沾巾。丁兰少失母。自伤早孤茕。刻木当严亲。朝夕致三牲。暴子见陵悔。犯罪以亡形。丈人为泣血。免戾全其名。董永遭家贫。父老财无遗。举假以供养。佣作致甘肥。责家填门至。不知何用归。天灵感至德。神女为秉机。岁月不安居。呜呼我皇考。生我既已晚。弃我何其早。蓼莪谁所兴。念之令人老。退咏南风诗。洒泪满袆抱。乱曰。圣皇君四海。德教朝夕宣。万国咸礼让。百姓家肃虔。庠序不失仪。孝悌处中田。户有曾闵子。比屋皆仁贤。髫齓无夭齿。黄发尽其年。陛下三万岁。慈母亦复然。<br>
<font color=#333333 size=5em>257.诗</font><br>
<font color=#FF0033>魏晋：曹植</font><br>
游鸟翔故巢。狐死反邱穴。我信归故乡。安得惮离别。<br>
<font color=#333333 size=5em>258.寡妇诗</font><br>
<font color=#FF0033>魏晋：曹植</font><br>
高坟郁兮巍巍。松柏森兮成行。<br>
<font color=#333333 size=5em>259.十五</font><br>
<font color=#FF0033>魏晋：曹丕</font><br>
登山而远望。溪谷多所有。楩柟千余尺。众草之盛茂。华叶耀人目。五色难可纪。雉雊山鸡鸣。虎啸谷风起。号罴当我道。狂顾动牙齿。<br>
<font color=#333333 size=5em>260.东武吟行</font><br>
<font color=#FF0033>魏晋：陆机</font><br>
投迹短世间。高步长生闱。濯发冒云冠。浣身被羽衣。饥从韩众餐。寒就佚女栖。<br>
<font color=#333333 size=5em>261.饮马长城窟行</font><br>
<font color=#FF0033>魏晋：陆机</font><br>
驱马陟阴山。山高马不前。往问阴山候。劲虏在燕然。戎车无停轨。旌旆屡徂迁。仰凭积雪岩。俯涉坚冰川。冬来秋未反。去家邈以绵。猃狁亮未夷。征人岂徒旋。末德争先鸣。凶器无两全。师克薄赏行。军没微躯捐。将遵甘陈迹。收功单于旃。振旅劳归士。受爵藁街传。<br>
<font color=#333333 size=5em>262.苦寒行</font><br>
<font color=#FF0033>魏晋：陆机</font><br>
北游幽朔城。凉野多险难。俯入穷谷底。仰陟高山盘。凝冰结重磵。积雪被长峦。阴雪兴岩侧。悲风鸣树端。不睹白日景。但闻寒鸟喧。猛虎凭林啸。玄猿临岸叹。夕宿乔木下。惨怆恒鲜欢。渴饮坚冰浆。饥待零露餐。离思固已久。寤寐莫与言。剧哉行役人。慊慊恒苦寒。<br>
<font color=#333333 size=5em>263.答赵景猷</font><br>
<font color=#FF0033>魏晋：曹摅</font><br>
守真良难。知德者鲜。归不闷时。乐在为善。陟彼弥高。流川日远。无忧不至。敦尔攸践。<br>
<font color=#333333 size=5em>264.挽歌辞</font><br>
<font color=#FF0033>魏晋：陆机</font><br>
在昔良可悲。魂往一何慼。念我平生时。人道多拘役。五常侵轨仪。夕气牵徽墨。随和乏良聘。枝(左马右关)或鸩毒。<br>
<font color=#333333 size=5em>265.挽歌诗</font><br>
<font color=#FF0033>魏晋：陆机</font><br>
流离亲友思。惆怅神不泰。素骖伫轜轩。玄驷骛飞盖。哀鸣兴殡宫。回迟悲野外。魂舆寂无响。但见冠与带。备物象平生。长旌谁为旆。<br>
<font color=#333333 size=5em>266.陇西行</font><br>
<font color=#FF0033>魏晋：陆机</font><br>
我静如镜。民动如烟。事以形兆。应以象悬。岂曰无才。世鲜兴贤。<br>
<font color=#333333 size=5em>267.诗</font><br>
<font color=#FF0033>魏晋：曹丕</font><br>
酒人献三清。丝中列南厢。<br>
<font color=#333333 size=5em>268.秋胡行 其二</font><br>
<font color=#FF0033>魏晋：曹操</font><br>
愿登泰华山，神人共远游。愿登泰华山，神人共远游。经历昆仑山，到蓬莱。飘遥八极，与神人俱。思得神药，万岁为期。歌以言志，愿登泰华山。天地何长久！人道居之短。天地何长久！人道居之短。世言伯阳，殊不知老；赤松王乔，亦云得道。得之未闻，庶以寿考。歌以言志，天地何长久！明明日月光，何所不光昭！明明日月光，何所不光昭！二仪合圣化，贵者独人不？万国率土，莫非王臣。仁义为名，礼乐为荣。歌以言志，明明日月关。四时更逝去，昼夜以成岁。四时更逝去，昼夜以成岁。大人先天而天弗违。不戚年往，忧世不治。存亡有命，虑之为蚩。歌以言志，四时更逝去。戚戚欲何念！欢笑意所之。戚戚欲何念！欢笑意所之。壮盛智愚，殊不再来。爱时进趣，将以惠谁？泛泛放逸，亦同何为！歌以言志，戚戚欲何念！<br>
<font color=#333333 size=5em>269.宛转歌</font><br>
<font color=#FF0033>魏晋：刘妙容</font><br>
月既明，西轩琴复清。<br>
寸心斗酒争芳夜，千秋万岁同一情。<br>
歌宛转，宛转凄以哀。<br>
愿为星与汉，光影共徘徊。<br>
悲且伤，参差泪成行。<br>
低红掩翠方无色，金徽玉轸为谁锵。<br>
歌宛转，宛转情复悲。<br>
愿为烟与雾，氛氲对容姿。</p>
<h3 id="font-color-333333-size-5em-270-惟汉行-font"><font color=#333333 size=5em>270.惟汉行</font></h3>
<p><font color=#FF0033>魏晋：曹植</font><br>
太极定二仪。清浊如以形。三光照八极。天道甚着明。为人立君长。欲以遂其生。行仁章以瑞。变故诫骄盈。神高而听卑。报若响应声。明主敬细微。三季瞢天经。二皇称至化。盛哉唐虞庭。禹汤继厥德。周亦致太平。在昔怀帝京。日昃不敢宁。济济在公朝。万载驰其名。<br>
<font color=#333333 size=5em>271.之冯翊祖道诗</font><br>
<font color=#FF0033>魏晋：孙楚</font><br>
举翮抚三秦。抗我千里目。念当隔山河。执觞怀惨毒。<br>
<font color=#333333 size=5em>272.矛俞新福歌</font><br>
<font color=#FF0033>魏晋：王粲</font><br>
汉初建国家，匡九州。蛮荆震服，五刃三革休。安不忘备武乐修。宴我宾师，敬用御天，永乐无忧。子孙受百福，常与松乔游。烝庶德，莫不咸欢柔。<br>
<font color=#333333 size=5em>273.赠石崇</font><br>
<font color=#FF0033>魏晋：曹摅</font><br>
昂昂我牧。德惟人豪。作镇方岳。有徽其高。英风远扇。峻迹遐招。攻璞荆嵎。滋兰江皋。朝采芝蕙。夕玩琼瑶。岂乏{石民}石。乃收艾萧。髦儁在位。多士盈朝。虽欣嘉愿。惧忝班僚。<br>
<font color=#333333 size=5em>274.赠石崇</font><br>
<font color=#FF0033>魏晋：曹摅</font><br>
浮蓱依水。寄生附林。托根清流。委积重阴。愿树之茂。乐川之深。太阳移宿。葵藿倾心。至诚茍着。虽微难禁。况与夫子。利齐断金。敢敷中怀。贡之所钦。<br>
<font color=#333333 size=5em>275.赠欧阳建</font><br>
<font color=#FF0033>魏晋：曹摅</font><br>
嗟我良友。惟彦之选。弱冠参戎。既立南面。或踊而升。蔚焕其变。岂徒虚声。考绩畿甸。约政理繁。事省功辩。如何勿思。自我不见。乃命仆夫。北临其县。<br>
<font color=#333333 size=5em>276.赠欧阳建</font><br>
<font color=#FF0033>魏晋：曹摅</font><br>
昔有豹产。实能魏郑。在汉黄邵。克堪敷政。著名上代。千载遗咏。仰瞻先踪。可不斯竞。方六七十。观化贤圣。分河跨土。于兹为盛。茂勉不堕。古人所病。<br>
<font color=#333333 size=5em>277.答赵景猷</font><br>
<font color=#FF0033>魏晋：曹摅</font><br>
泉竭龙逝。树茂鸟聚。郁彼北林。招其侪侣。嗟我孤根。枝叶胥胥。岁寒靡托。远播江渚。<br>
<font color=#333333 size=5em>278.答赵景猷</font><br>
<font color=#FF0033>魏晋：曹摅</font><br>
义着往叶。分珍来裔。庶几与子。终兹不{杀攴}。岂如冬夏。寒暑易节。斯诚既着。信不待誓。<br>
<font color=#333333 size=5em>279.答赵景猷</font><br>
<font color=#FF0033>魏晋：曹摅</font><br>
修夜悠悠。寂寂闲处。情在心想。中宵寤语。有鸟自南。寄声谢汝。飞鸟难期。徒独延伫。<br>
<font color=#333333 size=5em>280.答赵景猷</font><br>
<font color=#FF0033>魏晋：曹摅</font><br>
素秋授终。玄节敬御。逝将离征。我整我车。命彼仆夫。驾言北徂。告别津裔。执手歧路。泛舟中流。□□载遡。临河难逝。眷眷长顾<br>
<font color=#333333 size=5em>281.感旧诗</font><br>
<font color=#FF0033>魏晋：曹摅</font><br>
富贵他人合。贫贱亲戚离。廉蔺门易轨。田窦相夺移。晨风集茂林。栖鸟去枯枝。今我唯困蒙。羣士所背驰。乡人敦懿义。济济荫光仪。对宾颂有客。举觞咏露斯。临乐何所叹。素丝与路歧。<br>
<font color=#333333 size=5em>282.赠石荆州诗</font><br>
<font color=#FF0033>魏晋：曹摅</font><br>
轗轲石行难。窈窕山道深。<br>
<font color=#333333 size=5em>283.思归叹</font><br>
<font color=#FF0033>魏晋：石崇</font><br>
登城隅兮临长江。极望无涯兮思填胸。鱼瀺灂兮鸟缤翻。泽雉游凫兮戏中园。秋风厉兮鸿鴈征。蟋蟀嘈嘈兮晨夜鸣。落叶飘兮枯枝竦。百草零落兮覆畦垄。时光逝兮年易尽。感彼岁暮兮怅自愍。廓羁旅兮滞野都。愿御北风兮忽归徂。惟金石兮幽且清。林郁茂兮芳卉盈。玄泉流兮萦丘阜。阁馆萧寥兮荫丛柳。吹长笛兮弹五弦。高歌凌云兮乐余年。舒篇卷兮与圣谈。释冕投绂兮希聃。超逍遥兮绝尘埃。福亦不至兮祸不来。<br>
<font color=#333333 size=5em>284.诗</font><br>
<font color=#FF0033>魏晋：陆机</font><br>
物情竞纷纭。至理自宜贯。达观傥不融。居然见真{赝贝=月}。<br>
<font color=#333333 size=5em>285.饮酒乐</font><br>
<font color=#FF0033>魏晋：陆机</font><br>
蒲萄四时芳醇，瑠璃千钟旧宾。夜饮舞迟销烛，朝醒弦促催人。<br>
<font color=#333333 size=5em>286.出歌</font><br>
<font color=#FF0033>魏晋：孙楚</font><br>
茱萸出芳树颠。鲤鱼出洛水泉。白盐出河东。美豉出鲁渊。姜桂茶荈出巴蜀。椒橘木兰出高山。蓼苏出沟渠。精{稩月=廾}出中田。<br>
<font color=#333333 size=5em>287.别诗</font><br>
<font color=#FF0033>魏晋：应玚</font><br>
浩浩长河水。九折东北流。晨夜赴沧海。海流亦何抽。远适万里道。归来未有由。临河累太息。五内怀伤忧。<br>
<font color=#333333 size=5em>288.会王侍中座上诗</font><br>
<font color=#FF0033>魏晋：孙楚</font><br>
显允君子。时惟英邵。玄貂左移。华蝉增曜。<br>
<font color=#333333 size=5em>289.悲愤诗</font><br>
<font color=#FF0033>魏晋：蔡琰</font><br>
嗟薄祜兮遭世患。宗族殄兮门户单。身执略兮入西关。历险阻兮之羗蛮。山谷眇兮路漫漫。眷东顾兮但悲叹。{冥冖=宀}当寝兮不能安。饥当食兮不能餐。常流涕兮眦不干。薄志节兮念死难。虽茍活兮无形颜。惟彼方兮远阳精。阴气凝兮雪夏零。沙漠壅兮尘{冥冖=宀}{冥冖=宀}。有草木兮春不荣。人似兽兮食臭腥。言兜离兮状窈停。岁聿暮兮时迈征。夜悠长兮禁门扃。不能寝兮起屏营。登胡殿兮临广庭。玄云合兮翳月星。北风厉兮肃泠泠。胡笳动兮边马鸣。孤雁归兮声嘤嘤。乐人兴兮弹琴筝。音相和兮悲且清。心吐思兮胸愤盈。欲舒气兮恐彼惊。含哀咽兮涕沾颈。家既迎兮当归宁。临长路兮捐所生。儿呼母兮啼失声。我掩耳兮不忍听。追持我兮走茕茕。顿复起兮毁颜形。还顾之兮破人情。心怛绝兮死复生。<br>
<font color=#333333 size=5em>290.诗</font><br>
<font color=#FF0033>魏晋：应璩</font><br>
酌彼春酒。上得供养亲老。下得温饱妻子。<br>
<font color=#333333 size=5em>291.诗</font><br>
<font color=#FF0033>魏晋：应璩</font><br>
丈夫要雄戟。更来宿紫庭。今者宅四海。谁复有不幷。<br>
<font color=#333333 size=5em>292.杂诗</font><br>
<font color=#FF0033>魏晋：应璩</font><br>
秋日苦促短。遥夜邈绵绵。贫士感此时。慷慨不能眠。<br>
<font color=#333333 size=5em>293.百一诗 二十</font><br>
<font color=#FF0033>魏晋：应璩</font><br>
槥车在道路。征夫不得休。<br>
<font color=#333333 size=5em>294.百一诗 十</font><br>
<font color=#FF0033>魏晋：应璩</font><br>
十室称忠信。观过必党里。<br>
<font color=#333333 size=5em>295.百一诗 七</font><br>
<font color=#FF0033>魏晋：应璩</font><br>
古有行道人。陌上见三叟。年各百余岁。相与锄禾莠。住车问三叟。何以得此寿。上叟前致辞。室内妪貌丑。中叟前置辞。量腹节所受。下叟前致辞。夜卧不覆首。要哉三叟言。所以能长久。<br>
<font color=#333333 size=5em>296.百一诗 四</font><br>
<font color=#FF0033>魏晋：应璩</font><br>
细微可不慎。堤溃自蚁穴。腠理早从事。安复劳针石。哲人覩未形。愚夫闇明白。曲突不见宾。燋烂为上客。思愿献良规。江海倘不逆。狂言虽寡善。犹有如鸡跖。鸡跖食不已。齐王为肥泽。<br>
<font color=#333333 size=5em>297.于清河见挽船士新婚与妻别诗</font><br>
<font color=#FF0033>魏晋：徐干</font><br>
与君结新婚。宿昔当别离。凉风动秋草。蟋蟀鸣相随。冽冽寒蝉吟。蝉吟抱枯枝。枯枝时飞扬。身体忽迁移。不悲身迁移。但惜岁月驰。岁月无穷极。会合安可知。愿为双黄鹄。比翼戏清池。<br>
<font color=#333333 size=5em>298.杂诗</font><br>
<font color=#FF0033>魏晋：繁钦</font><br>
世俗有险易。时运有盛衰。老氏和其光。蘧瑗贵可怀。<br>
<font color=#333333 size=5em>299.堂上行</font><br>
<font color=#FF0033>魏晋：曹叡</font><br>
武夫怀勇毅。勒马于中原。干戈森若林。长剑奋无前。</p>
<h3 id="font-color-333333-size-5em-300-长歌行-font"><font color=#333333 size=5em>300.长歌行</font></h3>
<p><font color=#FF0033>魏晋：曹叡</font><br>
静夜在能寐。耳听众禽鸣。大城育狐兔。高墉多鸟声。坏宇何寥廓。宿屋野草生。中心感时物。抚剑下前庭。翔佯于阶际。景星一何明。仰首观灵宿。北辰奋休荣。哀彼失羣燕。丧偶独茕茕。单心谁与侣。造房孰与成。徒然喟有和。悲惨伤人情。余情偏易感。怀往增愤盈。吐吟音不彻。泣涕沾罗缨。</p>
<blockquote><p>魏晋时期诗学摆脱了经学的束缚，整个文学思潮的方向也是脱离儒家所强调的政治教化的需要，寻找文学自身独立存在的意义。这时提出了一些崭新的概念和理论，如风骨、风韵、形象，以及言意关系、形神关系等，并且形成了重意象、重风骨、重气韵的审美思想。<br>
诗歌求言外之意，音乐求弦外之音，绘画求象外之趣，各类文艺形式之间互相沟通的这种自觉的美学追求，标志着一个新的文学时代的到来。 魏晋南北朝的文学创作，就是在这种新的文艺思潮的影响下展开的，同时它也为这种文艺思潮提供了赖以产生的实践依据。<br>
文学日益摆脱经学的影响，而获得独立的发展，开始进入文学的自觉时代。诗歌、散文、辞赋、骈文、小说等文学样式，都取得了显著的成就。出现了咏怀诗、咏史诗、游仙诗、玄言诗、宫体诗以及陶渊明创造的田园诗，谢灵运开创的山水诗等。<br>
诗体方面五古更加丰富多采，七古也有明显进步，还出现了作为律诗开端的“永明体”,中国古代诗歌的几种基本形式如五律、五绝、七律、七绝等在这一时期都有了雏形。辞藻方面，追求华美的风气愈来愈甚.藻饰、骈偶、声律、用典,成为普遍使用的手段。<br>
魏晋诗人从老庄那里继承了“逍遥”“隐逸”的风格。但同时，在排斥儒家出世的修齐治平以外，不得不承认，魏晋田园诗人的确是一帮在政治上的失意者，他们或许不用担心自己的官职或者前途，但是这帮人往往自认胸怀王佐之才。<br>
可是又在宫廷斗争中郁郁不得志。这些魏晋诗人逃避到自然山水之间，用老庄哲学充当护身符，不得不承认他们中的有些人是政治上的受排挤者，他们虽寄情于山水却难以改变政治上失意的本性。<br>
魏晋时代是一个充满死亡焦虑的时代，文人们甘愿忍受服药行散后身体上的艰苦折磨，是为了忘却自我的存在，宣泄内心的焦虑。一些文人本有济世之志，却不得已退隐山林，从而“身为硕学大儒，口诵圣人经典，却不愿为儒节所拘，离经叛道，举止放荡，奢乐恣性。<br>
这正是摆脱束缚，尽情享受人生的表现”。这时的文人已经只剩空谈，只谈虚无，而清谈已经失去了政治评议的功能。对于诗人来说，进不能退不舍之后便寄情于山水，从叙事到写景最后转为说理。这也就是山水诗的开篇往往很有气势，而中篇又转而唯美，在结束的时候则开始阐发感情。<br>
山水诗另一个特点就是“解脱”。作者一般靠解脱来弥补政治上的失意。魏晋诗人在道儒之外，崇信佛教也成了一种思潮。他们虚心礼佛，追求禅悟；游历山川，创作诗歌。很多诗歌都看似平淡的山水写意，其实是贯穿了禅理。<br>
景中有理，理中有景。佛教的“空”“慈悲”恰恰和儒道所交融的玄学要义相一致。东晋的山水诗中的理趣，大多是玄佛结合。 魏晋时期佛学与玄学合流，名士与名僧的思想玄佛兼而有之。南朝佛教虽然摆脱了魏晋佛教对玄学的依附，却仍然深受“清谈”之风的影响。<br>
这些诗人出身名门望族，哲学思想以儒家思想为主体，但他们又有着浓厚的佛教意识和老庄思想，在仕途受挫之后，玄佛思想上升为主导思想，因而他的山水诗渗透玄佛意识。如《过白亭岸》，这首诗前面写景，融情理于景，后四句承上说理。诗中景物“交交止栩黄，呦呦食萍鹿”内含哲理。<br>
在对现实和个人境况书写的诗中，融合了儒家的不甘，道家的逍遥，佛家的无边空虚；他们在山水间需求短暂的安逸，但又发泄，郁郁不得志的内心积闷；他们在字里行间充斥着一种自然的欣欣向荣，揭示着一个崭新的时期的到来。</p>
</blockquote>
<h2 id="南北朝-2">南北朝</h2>
<h3 id="font-color-333333-size-5em-1-木兰诗-木兰辞-font"><font color=#333333 size=5em>1.木兰诗 / 木兰辞</font></h3>
<p><font color=#FF0033>南北朝：佚名</font><br>
唧唧复唧唧，木兰当户织。不闻机杼声，惟闻女叹息。(惟闻 通：唯)问女何所思，问女何所忆。女亦无所思，女亦无所忆。昨夜见军帖，可汗大点兵，军书十二卷，卷卷有爷名。阿爷无大儿，木兰无长兄，愿为市鞍马，从此替爷征。<br>
东市买骏马，西市买鞍鞯，南市买辔头，北市买长鞭。旦辞爷娘去，暮宿黄河边，不闻爷娘唤女声，但闻黄河流水鸣溅溅。旦辞黄河去，暮至黑山头，不闻爷娘唤女声，但闻燕山胡骑鸣啾啾。<br>
万里赴戎机，关山度若飞。朔气传金柝，寒光照铁衣。将军百战死，壮士十年归。<br>
归来见天子，天子坐明堂。策勋十二转，赏赐百千强。可汗问所欲，木兰不用尚书郎，愿驰千里足，送儿还故乡。(一作：愿借明驼千里足)<br>
爷娘闻女来，出郭相扶将；阿姊闻妹来，当户理红妆；小弟闻姊来，磨刀霍霍向猪羊。开我东阁门，坐我西阁床，脱我战时袍，著我旧时裳。当窗理云鬓，对镜帖花黄。出门看火伴，火伴皆惊忙：同行十二年，不知木兰是女郎。（帖 通：贴；惊忙 一作：惶；惶 火伴 通：伙）<br>
雄兔脚扑朔，雌兔眼迷离；双兔傍地走，安能辨我是雄雌？<br>
<font color=#333333 size=5em>2.三峡</font><br>
<font color=#FF0033>南北朝：郦道元</font><br>
自三峡七百里中，两岸连山，略无阙处。重岩叠嶂，隐天蔽日。自非亭午夜分，不见曦月。(阙 通：缺；重岩 一作：重峦)<br>
至于夏水襄陵，沿溯阻绝。或王命急宣，有时朝发白帝，暮到江陵，其间千二百里，虽乘奔御风，不以疾也。(溯 同：泝；暮到 一作：暮至)<br>
春冬之时，则素湍绿潭，回清倒影。绝巘多生怪柏，悬泉瀑布，飞漱其间，清荣峻茂，良多趣味。(巘 一作：山献)<br>
每至晴初霜旦，林寒涧肃，常有高猿长啸，属引凄异，空谷传响，哀转久绝。故渔者歌曰：“巴东三峡巫峡长，猿鸣三声泪沾裳。”<br>
<font color=#333333 size=5em>3.与朱元思书</font><br>
<font color=#FF0033>南北朝：吴均</font><br>
风烟俱净，天山共色。从流飘荡，任意东西。自富阳至桐庐一百许里，奇山异水，天下独绝。<br>
水皆缥碧，千丈见底。游鱼细石，直视无碍。急湍甚箭，猛浪若奔。<br>
夹岸高山，皆生寒树，负势竞上，互相轩邈，争高直指，千百成峰。泉水激石，泠泠作响；好鸟相鸣，嘤嘤成韵。蝉则千转不穷，猿则百叫无绝。鸢飞戾天者，望峰息心；经纶世务者，窥谷忘反。横柯上蔽，在昼犹昏；疏条交映，有时见日。<br>
<font color=#333333 size=5em>4.答谢中书书</font><br>
<font color=#FF0033>南北朝：陶弘景</font><br>
山川之美，古来共谈。高峰入云，清流见底。两岸石壁，五色交辉。青林翠竹，四时俱备。晓雾将歇，猿鸟乱鸣；夕日欲颓，沉鳞竞跃。实是欲界之仙都。自康乐以来，未复有能与其奇者。(夕日 一作：阳)<br>
<font color=#333333 size=5em>5.陈太丘与友期 / 期行</font><br>
<font color=#FF0033>南北朝：刘义庆</font><br>
陈太丘与友期行，期日中，过中不至，太丘舍去，去后乃至。 元方时年七岁，门外戏。客问元方：“尊君在不？”答曰：“待君久不至，已去。”友人便怒：“非人哉！与人期行，相委而去。”元方曰：“君与家君期日中。日中不至，则是无信；对子骂父，则是无礼。”友人惭，下车引之，元方入门不顾。<br>
<font color=#333333 size=5em>6.杨氏之子</font><br>
<font color=#FF0033>南北朝：刘义庆</font><br>
梁国杨氏子九岁，甚聪惠。孔君平诣其父，父不在，乃呼儿出。为设果，果有杨梅。孔指以示儿曰：“此是君家果。”儿应声答曰：“未闻孔雀是夫子家禽。”<br>
<font color=#333333 size=5em>7.咏雪 / 咏雪联句</font><br>
<font color=#FF0033>南北朝：刘义庆</font><br>
谢太傅寒雪日内集，与儿女讲论文义。俄而雪骤,公欣然曰：“白雪纷纷何所似？”兄子胡儿曰：“撒盐空中差可拟。”兄女曰：“未若柳絮因风起。”公大笑乐。即公大兄无奕女，左将军王凝之妻也。<br>
<font color=#333333 size=5em>8.敕勒歌</font><br>
<font color=#FF0033>南北朝：乐府诗集</font><br>
敕勒川，阴山下。天似穹庐，笼盖四野。<br>
天苍苍，野茫茫。风吹草低见牛羊。<br>
<font color=#333333 size=5em>9.山中杂诗</font><br>
<font color=#FF0033>南北朝：吴均</font><br>
山际见来烟，竹中窥落日。<br>
鸟向檐上飞，云从窗里出。<br>
<font color=#333333 size=5em>10.陈元方候袁公</font><br>
<font color=#FF0033>南北朝：刘义庆</font><br>
陈元方年十一时，候袁公。袁公问曰：“贤家君在太丘，远近称之，何所履行？”元方曰：“老父在太丘，强者绥之以德，弱者抚之以仁，恣其所安，久而益敬。”袁公曰：“孤往者尝为邺令，正行此事。不知卿家君法孤，孤法卿父？”元方曰：“周公、孔子异世而出，周旋动静，万里如一。周公不师孔子，孔子亦不师周公。”<br>
<font color=#333333 size=5em>11.愚人食盐</font><br>
<font color=#FF0033>南北朝：僧伽斯那</font><br>
昔有愚人，至于他家。主人与食，嫌淡无味。主人闻已，更为益盐。既得盐美，便自念言：“所以美者，缘有盐故。少有尚尔，况复多也？”愚人无智，便空食盐。食已口爽，反为其患。<br>
<font color=#333333 size=5em>12.赠范晔诗</font><br>
<font color=#FF0033>南北朝：陆凯</font><br>
折花逢驿使，寄与陇头人。(折花 一作：折梅)<br>
江南无所有，聊赠一枝春。<br>
<font color=#333333 size=5em>13.入若耶溪</font><br>
<font color=#FF0033>南北朝：王籍</font><br>
艅艎何泛泛，空水共悠悠。<br>
阴霞生远岫，阳景逐回流。<br>
蝉噪林逾静，鸟鸣山更幽。<br>
此地动归念，长年悲倦游。<br>
<font color=#333333 size=5em>14.关山月</font><br>
<font color=#FF0033>南北朝：徐陵</font><br>
关山三五月，客子忆秦川。<br>
思妇高楼上，当窗应未眠。<br>
星旗映疏勒，云阵上祁连。<br>
战气今如此，从军复几年。<br>
<font color=#333333 size=5em>15.梅花落</font><br>
<font color=#FF0033>南北朝：鲍照</font><br>
中庭多杂树，偏为梅咨嗟。问君何独然？念其霜中能作花，露中能作实。摇荡春风媚春日，念尔零落逐寒风，徒有霜华无霜质。(寒风 一作：风飚)<br>
<font color=#333333 size=5em>16.西洲曲</font><br>
<font color=#FF0033>南北朝：佚名</font><br>
忆梅下西洲，折梅寄江北。<br>
单衫杏子红，双鬓鸦雏色。<br>
西洲在何处？两桨桥头渡。<br>
日暮伯劳飞，风吹乌臼树。<br>
树下即门前，门中露翠钿。<br>
开门郎不至，出门采红莲。<br>
采莲南塘秋，莲花过人头。<br>
低头弄莲子，莲子清如水。<br>
置莲怀袖中，莲心彻底红。<br>
忆郎郎不至，仰首望飞鸿。<br>
鸿飞满西洲，望郎上青楼。<br>
楼高望不见，尽日栏杆头。<br>
栏杆十二曲，垂手明如玉。<br>
卷帘天自高，海水摇空绿。<br>
海水梦悠悠，君愁我亦愁。<br>
南风知我意，吹梦到西洲。<br>
<font color=#333333 size=5em>17.王孙游</font><br>
<font color=#FF0033>南北朝：谢朓</font><br>
绿草蔓如丝，杂树红英发。<br>
无论君不归，君归芳已歇。<br>
<font color=#333333 size=5em>18.乐羊子妻</font><br>
<font color=#FF0033>南北朝：范晔</font><br>
河南乐羊子之妻者，不知何氏之女也。<br>
羊子尝行路，得遗金一饼，还以与妻。妻曰：“妾闻志士不饮’ 盗泉’之水，廉者不受嗟来之食，况拾遗求利,以污其行乎！”羊子大惭，乃捐金于野，而远寻师学。<br>
一年来归，妻跪问其故，羊子曰：“久行怀思，无它异也。”妻乃引刀趋机而言曰：“此织生自蚕茧，成于机杼。一丝而累，以至于寸，累寸不已，遂成丈匹。今若断斯织也，则捐失成功，稽废时日。夫子积学，当’日知其所亡’，以就懿德；若中道而归，何异断斯织乎？”羊子感其言，复还终业，遂七年不返。<br>
尝有它舍鸡谬入园中，姑盗杀而食之，妻对鸡不餐而泣。姑怪问其故。妻曰：“自伤居贫，使食有它肉。”姑竟弃之。后盗欲有犯妻者，乃先劫其姑。妻闻，操刀而出。盗人曰：“释汝刀从我者可全，不从我者，则杀汝姑。”妻仰天而叹，举刀刎颈而死。盗亦不杀其姑。太守闻之，即捕杀贼盗，而赐妻缣帛，以礼葬之，号曰“贞义”。<br>
<font color=#333333 size=5em>19.咏早梅 / 扬州法曹梅花盛开</font><br>
<font color=#FF0033>南北朝：何逊</font><br>
兔园标物序，惊时最是梅。<br>
衔霜当路发，映雪拟寒开。<br>
枝横却月观，花绕凌风台。<br>
朝洒长门泣，夕驻临邛杯。<br>
应知早飘落，故逐上春来。<br>
<font color=#333333 size=5em>20.荀巨伯探病友 / 荀巨伯探友</font><br>
<font color=#FF0033>南北朝：刘义庆</font><br>
荀巨伯远看友人疾值胡贼攻郡，友人语巨伯曰：“吾今死矣，子可去。”巨伯曰：“远来相视，子令吾去，败义以求生，岂荀巨伯所行邪？”贼既至，谓巨伯曰：“大军至，一郡尽空，汝何男子，而敢独止？“巨伯曰：“友人有疾，不忍委之，宁以我身代友人命。”贼相谓曰：“我辈无义之人，而入有义之国。”遂班军而还，一郡并获全。<br>
<font color=#333333 size=5em>21.别赋</font><br>
<font color=#FF0033>南北朝：江淹</font><br>
黯然销魂者，唯别而已矣！况秦吴兮绝国，复燕宋兮千里。或春苔兮始生，乍秋风兮暂起。是以行子肠断，百感凄恻。风萧萧而异响，云漫漫而奇色。舟凝滞于水滨，车逶迟于山侧。棹容与而讵前，马寒鸣而不息。掩金觞而谁御，横玉柱而沾轼。居人愁卧，怳若有亡。日下壁而沉彩，月上轩而飞光。见红兰之受露，望青楸之离霜。巡层楹而空掩，抚锦幕而虚凉。知离梦之踯躅，意别魂之飞扬。故别虽一绪，事乃万族。<br>
至若龙马银鞍，朱轩绣轴，帐饮东都，送客金谷。琴羽张兮箫鼓陈，燕、赵歌兮伤美人，珠与玉兮艳暮秋，罗与绮兮娇上春。惊驷马之仰秣，耸渊鱼之赤鳞。造分手而衔涕，感寂寞而伤神。<br>
乃有剑客惭恩，少年报士，韩国赵厕，吴宫燕市。割慈忍爱，离邦去里，沥泣共诀，抆血相视。驱征马而不顾，见行尘之时起。方衔感于一剑，非买价于泉里。金石震而色变，骨肉悲而心死。<br>
或乃边郡未和，负羽从军。辽水无极，雁山参云。闺中风暖，陌上草薰。日出天而曜景，露下地而腾文。镜朱尘之照烂，袭青气之烟煴，攀桃李兮不忍别，送爱子兮沾罗裙。<br>
至如一赴绝国，讵相见期？视乔木兮故里，决北梁兮永辞，左右兮魄动，亲朋兮泪滋。可班荆兮憎恨，惟樽酒兮叙悲。值秋雁兮飞日，当白露兮下时，怨复怨兮远山曲，去复去兮长河湄。<br>
又若君居淄右，妾家河阳，同琼珮之晨照，共金炉之夕香。君结绶兮千里，惜瑶草之徒芳。惭幽闺之琴瑟，晦高台之流黄。春宫閟此青苔色，秋帐含此明月光，夏簟清兮昼不暮，冬釭凝兮夜何长！织锦曲兮泣已尽，回文诗兮影独伤。<br>
傥有华阴上士，服食还仙。术既妙而犹学，道已寂而未传。守丹灶而不顾，炼金鼎而方坚。驾鹤上汉，骖鸾腾天。暂游万里，少别千年。惟世间兮重别，谢主人兮依然。<br>
下有芍药之诗，佳人之歌，桑中卫女，上宫陈娥。春草碧色，春水渌波，送君南浦，伤如之何！至乃秋露如珠，秋月如圭，明月白露，光阴往来，与子之别，思心徘徊。<br>
是以别方不定，别理千名，有别必怨，有怨必盈。使人意夺神骇，心折骨惊，虽渊、云之墨妙，严、乐之笔精，金闺之诸彦，兰台之群英，赋有凌云之称，辨有雕龙之声，谁能摹暂离之状，写永诀之情着乎？<br>
<font color=#333333 size=5em>22.拟行路难·其四</font><br>
<font color=#FF0033>南北朝：鲍照</font><br>
泻水置平地，各自东西南北流。<br>
人生亦有命，安能行叹复坐愁？<br>
酌酒以自宽，举杯断绝歌路难。<br>
心非木石岂无感？吞声踯躅不敢言。<br>
<font color=#333333 size=5em>23.夜夜曲</font><br>
<font color=#FF0033>南北朝：沈约</font><br>
河汉纵且横，北斗横复直。<br>
星汉空如此，宁知心有忆？<br>
孤灯暧不明，寒机晓犹织。<br>
零泪向谁道，鸡鸣徒叹息。<br>
<font color=#333333 size=5em>24.杀驼破瓮</font><br>
<font color=#FF0033>南北朝：伽腽肭</font><br>
昔有一人，于瓮中盛谷。骆驼入瓮食谷，首不得出。主人以为忧，无计可施。有一老人来语之，曰：“汝莫忧，吾有以教汝出。”主人亟问：“法何？”老人曰：“汝当斩驼头，自当出之。”主人以为妙，即依其语，以刀斩驼头。既杀驼，而复破瓮，如此痴人，为世人所笑。<br>
昔有一人，先瓮中盛谷。骆驼入头瓮中食谷，首不得出。既不得出，其人以为忧。有一老人来语之曰：“汝莫愁，吾教汝出，女当斩头，自能出之。”即用其语，以刀斩头。既杀驼，而复破瓮，如此痴人，世人所笑。<br>
曩有一人，先瓮中盛谷。骆驼入头瓮中食谷，首不得出。既不得出，其人患之。有一老父来语之曰：“女莫愁，吾教女出，女当斩头，自能出之。”即用其语，以刀斩头。既杀驼，复破瓮，如此痴人，世人所笑。<br>
<font color=#333333 size=5em>25.于长安归还扬州九月九日行薇山亭赋韵 / 长安九日诗</font><br>
<font color=#FF0033>南北朝：江总</font><br>
心逐南云逝，形随北雁来。<br>
故乡篱下菊，今日几花开。<br>
<font color=#333333 size=5em>26.张衡传</font><br>
<font color=#FF0033>南北朝：范晔</font><br>
张衡字平子，南阳西鄂人也。衡少善属文，游于三辅，因入京师，观太学，遂通五经，贯六艺。虽才高于世，而无骄尚之情。常从容淡静，不好交接俗人。永元中，举孝廉不行，连辟公府不就。时天下承平日久，自王侯以下，莫不逾侈。衡乃拟班固《两都》作《二京赋》，因以讽谏。精思傅会，十年乃成。大将军邓骘奇其才，累召不应。<br>
衡善机巧，尤致思于天文、阴阳、历算。安帝雅闻衡善术学，公车特征拜郎中，再迁为太史令。遂乃研核阴阳，妙尽璇玑之正，作浑天仪，著《灵宪》、《算罔论》，言甚详明。<br>
顺帝初，再转，复为太史令。衡不慕当世，所居之官辄积年不徙。自去史职，五载复还。<br>
阳嘉元年，复造候风地动仪。以精铜铸成，员径八尺，合盖隆起，形似酒尊，饰以篆文山龟鸟兽之形。中有都柱，傍行八道，施关发机。外有八龙，首衔铜丸，下有蟾蜍，张口承之。其牙机巧制，皆隐在尊中，覆盖周密无际。如有地动，尊则振龙，机发吐丸，而蟾蜍衔之。振声激扬，伺者因此觉知。虽一龙发机，而七首不动，寻其方面，乃知震之所在。验之以事，合契若神。自书典所记，未之有也。尝一龙机发而地不觉动，京师学者咸怪其无征。后数日驿至，果地震陇西，于是皆服其妙。自此以后，乃令史官记地动所从方起。<br>
时政事渐损，权移于下，衡因上疏陈事。后迁侍中，帝引在帷幄，讽议左右。尝问天下所疾恶者。宦官惧其毁己，皆共目之，衡乃诡对而出。阉竖恐终为其患，遂共谗之。衡常思图身之事，以为吉凶倚仗，幽微难明。乃作《思玄赋》以宣寄情志。<br>
永和初，出为河间相。时国王骄奢，不遵典宪；又多豪右，共为不轨。衡下车，治威严，整法度，阴知奸党名姓，一时收禽，上下肃然，称为政理。视事三年，上书乞骸骨，征拜尚书。年六十二，永和四年卒。<br>
<font color=#333333 size=5em>27.行路难</font><br>
<font color=#FF0033>南北朝：释宝月</font><br>
君不见孤雁关外发，酸嘶度扬越。<br>
空城客子心肠断，幽闺思妇气欲绝。<br>
凝霜夜下拂罗衣，浮云中断开明月。<br>
夜夜遥遥徒相思，年年望望情不歇。<br>
寄我匣中青铜镜，倩人为君除白发。<br>
行路难，行路难，夜闻南城汉使度，使我流泪忆长安！<br>
<font color=#333333 size=5em>28.拟行路难·其六</font><br>
<font color=#FF0033>南北朝：鲍照</font><br>
对案不能食，拔剑击柱长叹息。<br>
丈夫生世会几时？安能蹀躞垂羽翼！<br>
弃置罢官去，还家自休息。<br>
朝出与亲辞，暮还在亲侧。<br>
弄儿床前戏，看妇机中织。<br>
自古圣贤尽贫贱，何况我辈孤且直！<br>
<font color=#333333 size=5em>29.玉树后庭花</font><br>
<font color=#FF0033>南北朝：陈叔宝</font><br>
丽宇芳林对高阁，新装艳质本倾城。<br>
映户凝娇乍不进，出帷含态笑相迎。<br>
妖姬脸似花含露，玉树流光照后庭。<br>
花开花落不长久，落红满地归寂中。</p>
<h3 id="font-color-333333-size-5em-30-晚出新亭-font"><font color=#333333 size=5em>30.晚出新亭</font></h3>
<p><font color=#FF0033>南北朝：阴铿</font><br>
大江一浩荡，离悲足几重。<br>
潮落犹如盖，云昏不作峰。<br>
远戍唯闻鼓，寒山但见松。<br>
九十方称半，归途讵有踪。<br>
<font color=#333333 size=5em>31.登池上楼</font><br>
<font color=#FF0033>南北朝：谢灵运</font><br>
潜虬媚幽姿，飞鸿响远音。<br>
薄霄愧云浮，栖川怍渊沉。<br>
进德智所拙，退耕力不任。<br>
徇禄反穷海，卧疴对空林。<br>
衾枕昧节候，褰开暂窥临。<br>
倾耳聆波澜，举目眺岖嵚。<br>
初景革绪风，新阳改故阴。<br>
池塘生春草，园柳变鸣禽。<br>
祁祁伤豳歌，萋萋感楚吟。<br>
索居易永久，离群难处心。<br>
持操岂独古，无闷征在今。<br>
<font color=#333333 size=5em>32.晚登三山还望京邑</font><br>
<font color=#FF0033>南北朝：谢朓</font><br>
灞涘望长安，河阳视京县。<br>
白日丽飞甍，参差皆可见。<br>
余霞散成绮，澄江静如练。<br>
喧鸟覆春洲，杂英满芳甸。<br>
去矣方滞淫，怀哉罢欢宴。<br>
佳期怅何许，泪下如流霰。<br>
有情知望乡，谁能鬒不变？<br>
<font color=#333333 size=5em>33.重别周尚书</font><br>
<font color=#FF0033>南北朝：庾信</font><br>
阳关万里遥，不见一人归。<br>
惟有河边雁，秋来南向飞。<br>
<font color=#333333 size=5em>34.登江中孤屿</font><br>
<font color=#FF0033>南北朝：谢灵运</font><br>
江南倦历览，江北旷周旋。<br>
怀新道转迥，寻异景不延。<br>
乱流趋正绝，孤屿媚中川。<br>
云日相晖映，空水共澄鲜。<br>
表灵物莫赏，蕴真谁为传。<br>
想象昆山姿，缅邈区中缘。<br>
始信安期术，得尽养生年。<br>
<font color=#333333 size=5em>35.断句</font><br>
<font color=#FF0033>南北朝：刘昶</font><br>
白云满鄣来，黄尘暗天起。<br>
关山四面绝，故乡几千里。<br>
<font color=#333333 size=5em>36.别诗二首·其一</font><br>
<font color=#FF0033>南北朝：范云</font><br>
洛阳城东西，长作经时别。<br>
昔去雪如花，今来花似雪。<br>
<font color=#333333 size=5em>37.代出自蓟北门行</font><br>
<font color=#FF0033>南北朝：鲍照</font><br>
羽檄起边亭，烽火入咸阳。<br>
征师屯广武，分兵救朔方。(征师 一作：征骑)<br>
严秋筋竿劲，虏阵精且强。<br>
天子按剑怒，使者遥相望。<br>
雁行缘石径，鱼贯度飞梁。<br>
箫鼓流汉思，旌甲被胡霜。<br>
疾风冲塞起，沙砾自飘扬。<br>
马毛缩如蝟，角弓不可张。<br>
时危见臣节，世乱识忠良。<br>
投躯报明主，身死为国殇。<br>
<font color=#333333 size=5em>38.蜀道难·其二</font><br>
<font color=#FF0033>南北朝：萧纲</font><br>
巫山七百里，巴水三回曲。<br>
笛声下复高，猿啼断还续。<br>
<font color=#333333 size=5em>39.暂使下都夜发新林至京邑赠西府同僚</font><br>
<font color=#FF0033>南北朝：谢朓</font><br>
大江流日夜，客心悲未央。<br>
徒念关山近，终知返路长。<br>
秋河曙耿耿，寒渚夜苍苍。<br>
引领见京室，宫雉正相望。<br>
金波丽鳷鹊，玉绳低建章。<br>
驱车鼎门外，思见昭丘阳。<br>
驰晖不可接，何况隔两乡？<br>
风云有鸟路，江汉限无梁。<br>
常恐鹰隼击，时菊委严霜。<br>
寄言罻罗者，寥廓已高翔。<br>
<font color=#333333 size=5em>40.相送</font><br>
<font color=#FF0033>南北朝：何逊</font><br>
客心已百念，孤游重千里。<br>
江暗雨欲来，浪白风初起。<br>
<font color=#333333 size=5em>41.诏问山中何所有赋诗以答</font><br>
<font color=#FF0033>南北朝：陶弘景</font><br>
山中何所有，岭上多白云。<br>
只可自怡悦，不堪持赠君。<br>
<font color=#333333 size=5em>42.估客乐四首</font><br>
<font color=#FF0033>南北朝：释宝月</font><br>
郎作十里行，侬作九里送。<br>
拔侬头上钗，与郎资路用。<br>
有信数寄书，无信心相忆。<br>
莫作瓶落井，一去无消息。<br>
大艑珂峨头，何处发扬州。<br>
借问艑上郎，见侬所欢不？<br>
初发扬州时，船出平津泊。<br>
五两如竹林，何处相寻博。<br>
<font color=#333333 size=5em>43.咏芙蓉</font><br>
<font color=#FF0033>南北朝：沈约</font><br>
微风摇紫叶，轻露拂朱房。<br>
中池所以绿，待我泛红光。<br>
<font color=#333333 size=5em>44.作蚕丝</font><br>
<font color=#FF0033>南北朝：佚名</font><br>
春蚕不应老，昼夜常怀丝。<br>
何惜微躯尽，缠绵自有时。<br>
<font color=#333333 size=5em>45.枯树赋</font><br>
<font color=#FF0033>南北朝：庾信</font><br>
殷仲文风流儒雅，海内知名。世异时移，出为东阳太守。常忽忽不乐，顾庭槐而叹曰：“此树婆娑，生意尽矣！”。<br>
至如白鹿贞松，青牛文梓。根柢盘魄，山崖表里。桂何事而销亡，桐何为而半死？昔之三河徙植，九畹移根。开花建始之殿，落实睢阳之园。声含嶰谷，曲抱《云门》。将雏集凤，比翼巢鸳。临风亭而唳鹤，对月峡而吟猿。乃有拳曲拥肿，盘坳反覆。熊彪顾盼，鱼龙起伏。节竖山连，文横水蹙。匠石惊视，公输眩目。雕镌始就，剞劂仍加。平鳞铲甲，落角摧牙。重重碎锦，片片真花。纷披草树，散乱烟霞。<br>
若夫松子、古度、平仲、君迁，森梢百顷，槎枿千年。秦则大夫受职，汉则将军坐焉。莫不苔埋菌压，鸟剥虫穿。或低垂于霜露，或撼顿于风烟。东海有白木之庙，西河有枯桑之社，北陆以杨叶为关，南陵以梅根作冶。小山则丛桂留人，扶风则长松系马。岂独城临细柳之上，塞落桃林之下。<br>
若乃山河阻绝，飘零离别。拔本垂泪，伤根沥血。火入空心，膏流断节。横洞口而敧卧，顿山腰而半折，文斜者百围冰碎，理正者千寻瓦裂。载瘿衔瘤，藏穿抱穴，木魅睒睗，山精妖孽。<br>
况复风云不感，羁旅无归。未能采葛，还成食薇。沉沦穷巷，芜没荆扉，既伤摇落，弥嗟变衰。《淮南子》云：“木叶落，长年悲。”斯之谓矣。乃歌曰：”建章三月火，黄河万里槎。若非金谷满园树，即是河阳一县花。“桓大司马闻而叹曰：“昔年种柳，依依汉南。今看摇落，凄怆江潭。树犹如此，人何以堪！”<br>
<font color=#333333 size=5em>46.早梅</font><br>
<font color=#FF0033>南北朝：谢燮</font><br>
迎春故早发，独自不疑寒。<br>
畏落众花后，无人别意看。<br>
<font color=#333333 size=5em>47.岁暮</font><br>
<font color=#FF0033>南北朝：谢灵运</font><br>
殷忧不能寐，苦此夜难颓。<br>
明月照积雪，朔风劲且哀。<br>
运往无淹物，年逝觉已催。<br>
<font color=#333333 size=5em>48.月赋</font><br>
<font color=#FF0033>南北朝：谢庄</font><br>
陈王初丧应、刘，端忧多暇。绿苔生阁，芳尘凝榭。悄焉疚怀，不怡中夜。<br>
乃清兰路，肃桂苑，腾吹寒山，弭盖秋阪。临浚壑而怨遥，登崇岫而伤远。于时斜汉左界，北陆南躔，白露暖空，素月流天。沈吟齐章，殷勤陈篇，抽毫进牍，以命仲宣。<br>
仲宣跪而称曰：臣东鄙幽介，长自丘樊。味道懵学，孤奉明恩。臣闻沈潜既义，高明既经，日以阳德，月以阴灵。擅扶光于东沼，嗣若英于西冥。引玄兔于帝台，集素娥于后庭。朒脁警阙，朏魄示冲，顺辰通烛，从星泽风。增华台室，扬采轩宫。委照而吴业昌，沦精而汉道融。<br>
若夫气霁地表，云敛天末，洞庭始波，木叶微脱。菊散芳于山椒，雁流哀于江濑。升清质之悠悠，降澄辉之蔼蔼。列宿掩缛，长河韬映，柔祇雪凝，圆灵水镜。连观霜缟，周除冰净。君王乃厌晨欢，乐宵宴，收妙舞，弛清县。去烛房，即月殿，芳酒登，鸣琴荐。<br>
若乃凉夜自凄，风篁成韵，亲懿莫从，羇孤递进。聆皋禽之夕闻，听朔管之秋引。于是弦桐练响，音容选和，徘徊房露，惆怅阳阿。声林虚籁，沦池灭波，情纡轸其何托，愬皓月而长歌。歌曰：<br>
美人迈兮音尘阙，隔千里兮共明月。<br>
临风叹兮将焉歇，川路长兮不可越。<br>
歌响未终，余景就毕，满堂变容，回遑如失。又称歌曰：<br>
月既没兮露欲晞，岁方晏兮无与归。<br>
佳期可以还，微霜沾人衣。<br>
陈王曰：善。乃命执事，献寿羞璧，敬佩玉音，复之无斁。<br>
<font color=#333333 size=5em>49.哀江南赋序</font><br>
<font color=#FF0033>南北朝：庾信</font><br>
粤以戊辰之年，建亥之月，大盗移国，金陵瓦解。余乃窜身荒谷，公私涂炭。华阳奔命，有去无归。中兴道销，穷于甲戌。三日哭于都亭，三年囚于别馆。天道周星，物极不反。傅燮之但悲身世，无处求生；袁安之每念王室，自然流涕。昔桓君山之志事，杜元凯之平生，并有著书，咸能自序。潘岳之文采，始述家风；陆机之辞赋，先陈世德。信年始二毛，即逢丧乱，藐是流离，至于暮齿。燕歌远别，悲不自胜；楚老相逢，泣将何及。畏南山之雨，忽践秦庭；让东海之滨，遂餐周粟。下亭漂泊，高桥羁旅。楚歌非取乐之方，鲁酒无忘忧之用。追为此赋，聊以记言，不无危苦之辞，唯以悲哀为主。<br>
日暮途远，人间何世！将军一去，大树飘零；壮士不还，寒风萧瑟。荆璧睨柱，受连城而见欺；载书横阶，捧珠盘而不定。钟仪君子，入就南冠之囚；季孙行人，留守西河之馆。申包胥之顿地，碎之以首；蔡威公之泪尽，加之以血。钓台移柳，非玉关之可望；华亭鹤唳，岂河桥之可闻！<br>
孙策以天下为三分，众才一旅；项籍用江东之子弟，人唯八千。遂乃分裂山河，宰割天下。岂有百万义师，一朝卷甲，芟夷斩伐，如草木焉！江淮无涯岸之阻，亭壁无藩篱之固。头会箕敛者，合纵缔交；锄耨棘矜都，因利乘便。将非江表王气，终于三百年乎？是知并吞六合，不免轵道之灾；混一车书，无救平阳之祸。呜呼！山岳崩颓，既履危亡之运；春秋迭代，必有去故之悲。天意人事，可以凄怆伤心者矣！况复舟楫路穷，星汉非乘槎可上；风飙道阻，蓬莱无可到之期。穷者欲达其言，劳者须歌其事。陆士衡闻而抚掌，是所甘心；张平子见而陋之，固其宜矣！<br>
<font color=#333333 size=5em>50.寄王琳</font><br>
<font color=#FF0033>南北朝：庾信</font><br>
玉关道路远，金陵信使疏。<br>
独下千行泪，开君万里书。<br>
<font color=#333333 size=5em>51.边城思</font><br>
<font color=#FF0033>南北朝：何逊</font><br>
柳黄未吐叶，水绿半含苔。<br>
春色边城动，客思故乡来。<br>
<font color=#333333 size=5em>52.恨赋</font><br>
<font color=#FF0033>南北朝：江淹</font><br>
试望平原，蔓草萦骨，拱木敛魂。人生到此，天道宁论？于是仆本恨人，心惊不已。直念古者，伏恨而死。<br>
至如秦帝按剑，诸侯西驰。削平天下，同文共规，华山为城，紫渊为池。雄图既溢，武力未毕。方架鼋鼍以为梁，巡海右以送日。一旦魂断，宫车晚出。<br>
若乃赵王既虏，迁于房陵。薄暮心动，昧旦神兴。别艳姬与美女，丧金舆及玉乘。置酒欲饮，悲来填膺。千秋万岁，为怨难胜。<br>
至如李君降北，名辱身冤。拔剑击柱，吊影惭魂。情往上郡，心留雁门。裂帛系书，誓还汉恩。朝露溘至，握手何言？<br>
若夫明妃去时，仰天太息。紫台稍远，关山无极。摇风忽起，白日西匿。陇雁少飞，代云寡色。望君王兮何期？终芜绝兮异域。<br>
至乃敬通见抵，罢归田里。闭关却扫，塞门不仕。左对孺人，顾弄稚子。脱略公卿，跌宕文史。 赍志没地，长怀无已。<br>
及夫中散下狱，神气激扬。浊醪夕引，素琴晨张。秋日萧索，浮云无光。郁青霞之奇意，入修夜之不旸。<br>
或有孤臣危涕，孽子坠心。迁客海上，流戍陇阴，此人但闻悲风汩起，血下沾衿。亦复含酸茹叹，销落湮沉。<br>
若乃骑叠迹，车屯轨，黄尘匝地，歌吹四起。无不烟断火绝，闭骨泉里。<br>
已矣哉！春草暮兮秋风惊，秋风罢兮春草生。绮罗毕兮池馆尽，琴瑟灭兮丘垄平。自古皆有死，莫不饮恨而吞声。<br>
<font color=#333333 size=5em>53.游赤石进帆海</font><br>
<font color=#FF0033>南北朝：谢灵运</font><br>
首夏犹清和，芳草亦未歇。<br>
水宿淹晨暮，阴霞屡兴没。<br>
周览倦瀛壖，况乃陵穷发。<br>
川后时安流，天吴静不发。<br>
扬帆采石华，挂席拾海月。<br>
溟涨无端倪，虚舟有超越。<br>
仲连轻齐组，子牟眷魏阙。<br>
矜名道不足，适己物可忽。<br>
请附任公言，终然谢天伐。<br>
<font color=#333333 size=5em>54.蜀道难·其一</font><br>
<font color=#FF0033>南北朝：萧纲</font><br>
建平督邮道，鱼复永安宫。<br>
若奏巴渝曲，时当君思中。<br>
<font color=#333333 size=5em>55.咏舞诗</font><br>
<font color=#FF0033>南北朝：王暕</font><br>
从风回绮袖，映日转花钿。<br>
同情依促柱，共影赴危弦。<br>
<font color=#333333 size=5em>56.石壁精舍还湖中作</font><br>
<font color=#FF0033>南北朝：谢灵运</font><br>
昏旦变气候，山水含清晖。<br>
清晖能娱人，游子憺忘归。<br>
出谷日尚早，入舟阳已微。<br>
林壑敛暝色，云霞收夕霏。<br>
芰荷迭映蔚，蒲稗相因依。<br>
披拂趋南径，愉悦偃东扉。<br>
虑澹物自轻，意惬理无违。<br>
寄言摄生客，试用此道推。<br>
<font color=#333333 size=5em>57.答柳恽</font><br>
<font color=#FF0033>南北朝：吴均</font><br>
清晨发陇西，日暮飞狐谷。<br>
秋月照层岭，寒风扫高木。<br>
雾露夜侵衣，关山晓催轴。<br>
君去欲何之？参差间原陆。<br>
一见终无缘，怀悲空满目。<br>
<font color=#333333 size=5em>58.与陈伯之书</font><br>
<font color=#FF0033>南北朝：丘迟</font><br>
迟顿首陈将军足下：无恙，幸甚，幸甚！将军勇冠三军，才为世出，弃燕雀之小志，慕鸿鹄以高翔！昔因机变化，遭遇明主，立功立事，开国称孤。朱轮华毂，拥旄万里，何其壮也！如何一旦为奔亡之虏，闻鸣镝而股战，对穹庐以屈膝，又何劣邪！<br>
寻君去就之际，非有他故，直以不能内审诸己，外受流言，沈迷猖蹶，以至于此。圣朝赦罪责功，弃瑕录用，推赤心于天下，安反侧于万物。将军之所知，不假仆一二谈也。朱鲔涉血于友于，张绣剚刃於爱子，汉主不以为疑，魏君待之若旧。况将军无昔人之罪，而勋重於当世！夫迷途知返，往哲是与，不远而复，先典攸高。主上屈法申恩，吞舟是漏；将军松柏不剪，亲戚安居，高台未倾，爱妾尚在；悠悠尔心，亦何可言！今功臣名将，雁行有序，佩紫怀黄，赞帷幄之谋，乘轺建节，奉疆埸之任，并刑马作誓，传之子孙。将军独靦颜借命，驱驰毡裘之长，宁不哀哉！<br>
夫以慕容超之强，身送东市；姚泓之盛，面缚西都。故知霜露所均，不育异类；姬汉旧邦，无取杂种。北虏僭盗中原，多历年所，恶积祸盈，理至燋烂。况伪孽昏狡，自相夷戮，部落携离，酋豪猜贰。方当系颈蛮邸，悬首藁街，而将军鱼游於沸鼎之中，燕巢於飞幕之上，不亦惑乎？<br>
暮春三月，江南草长，杂花生树，群莺乱飞。见故国之旗鼓，感平生于畴日，抚弦登陴，岂不怆悢！<br>
所以廉公之思赵将，吴子之泣西河，人之情也，将军独无情哉？想早励良规，自求多福。<br>
当今皇帝盛明，天下安乐。白环西献，楛矢东来；夜郎滇池，解辫请职；朝鲜昌海，蹶角受化。唯北狄野心，掘强沙塞之间，欲延岁月之命耳！中军临川殿下，明德茂亲，揔兹戎重，吊民洛汭，伐罪秦中，若遂不改，方思仆言。聊布往怀，君其详之。丘迟顿首。<br>
<font color=#333333 size=5em>59.雪赋</font><br>
<font color=#FF0033>南北朝：谢惠连</font><br>
岁将暮，时既昏。寒风积，愁云繁。梁王不悦，游于兔园。乃置旨酒，命宾友。召邹生，延枚叟。相如末至，居客之右。俄而微霰零，密雪下。王乃歌北风于卫诗，咏南山于周雅。授简于司马大夫，曰：“抽子秘思，骋子妍辞，侔色揣称，为寡人赋之。”<br>
相如于是避席而起，逡巡而揖。曰：臣闻雪宫建于东国，雪山峙于西域。岐昌发咏于来思，姬满申歌于《黄竹》。《曹风》以麻衣比色，楚谣以幽兰俪曲。盈尺则呈瑞于丰年，袤丈则表沴于阴德。雪之时义远矣哉！请言其始。<br>
若乃玄律穷，严气升。焦溪涸，汤谷凝。火井灭，温泉冰。沸潭无涌，炎风不兴。北户墐扉，裸壤垂缯。于是河海生云，朔漠飞沙。连氛累霭，揜日韬霞。霰淅沥而先集，雪纷糅而遂多。<br>
其为状也，散漫交错，氛氲萧索。蔼蔼浮浮，瀌瀌弈弈。联翩飞洒，徘徊委积。始缘甍而冒栋，终开帘而入隙。初便娟于墀庑，末萦盈于帷席。既因方而为圭，亦遇圆而成璧。眄隰则万顷同缟，瞻山则千岩俱白。于是台如重璧，逵似连璐。庭列瑶阶，林挺琼树，皓鹤夺鲜，白鹇失素，纨袖惭冶，玉颜掩姱。<br>
若乃积素未亏，白日朝鲜，烂兮若烛龙，衔耀照昆山。尔其流滴垂冰，缘溜承隅，粲兮若冯夷，剖蚌列明珠。至夫缤纷繁骛之貌，皓皔曒洁之仪。回散萦积之势，飞聚凝曜之奇，固展转而无穷，嗟难得而备知。<br>
若乃申娱玩之无已，夜幽静而多怀。风触楹而转响，月承幌而通晖。酌湘吴之醇酎，御狐貉之兼衣。对庭鹍之双舞，瞻云雁之孤飞。践霜雪之交积，怜枝叶之相违。驰遥思于千里，愿接手而同归。<br>
邹阳闻之，懑然心服。有怀妍唱，敬接末曲。于是乃作而赋积雪之歌，歌曰：<br>
携佳人兮披重幄，援绮衾兮坐芳褥。<br>
燎熏炉兮炳明烛，酌桂酒兮扬清曲。<br>
又续写而为白雪之歌，歌曰：<br>
曲既扬兮酒既陈，朱颜酡兮思自亲。<br>
愿低帷以昵枕，念解佩而褫绅。<br>
怨年岁之易暮，伤后会之无因。<br>
君宁见阶上之白雪，岂鲜耀于阳春。<br>
歌卒。王乃寻绎吟玩，抚览扼腕。顾谓枚叔，起而为乱，乱曰：<br>
白羽虽白，质以轻兮，白玉虽白，空守贞兮。未若兹雪，因时兴灭。玄阴凝不昧其洁，太阳不固其节。节岂我名，洁岂我贞。凭云升降，从风飘零。值物赋象，任地班形。素因遇立，污随染成。纵心皓然，何虑何营？</p>
<h3 id="font-color-333333-size-5em-60-北山移文-font"><font color=#333333 size=5em>60.北山移文</font></h3>
<p><font color=#FF0033>南北朝：孔稚珪</font><br>
钟山之英，草堂之灵，驰烟驿路，勒移山庭：<br>
夫以耿介拔俗之标，萧洒出尘之想，度白雪以方洁，干青云而直上，吾方知之矣。<br>
若其亭亭物表，皎皎霞外，芥千金而不眄，屣万乘其如脱，闻凤吹于洛浦，值薪歌于延濑，固亦有焉。<br>
岂期终始参差，苍黄翻覆，泪翟子之悲，恸朱公之哭。乍回迹以心染，或先贞而后黩，何其谬哉！呜呼，尚生不存，仲氏既往，山阿寂寥，千载谁赏！<br>
世有周子，隽俗之士，既文既博，亦玄亦史。然而学遁东鲁，习隐南郭，偶吹草堂，滥巾北岳。诱我松桂，欺我云壑。虽假容于江皋，乃缨情于好爵。<br>
其始至也，将欲排巢父，拉许由，傲百氏，蔑王侯。风情张日，霜气横秋。或叹幽人长往，或怨王孙不游。谈空空于释部，覈玄玄于道流，务光何足比，涓子不能俦。<br>
及其鸣驺入谷，鹤书赴陇，形驰魄散，志变神动。尔乃眉轩席次，袂耸筵上，焚芰制而裂荷衣，抗尘容而走俗状。风云凄其带愤，石泉咽而下怆，望林峦而有失，顾草木而如丧。<br>
至其钮金章，绾墨绶，跨属城之雄，冠百里之首。张英风于海甸，驰妙誉于浙右。道帙长摈，法筵久埋。敲扑喧嚣犯其虑，牒诉倥偬装其怀。琴歌既断，酒赋无续，常绸缪于结课，每纷纶于折狱，笼张赵于往图，架卓鲁于前箓，希踪三辅豪，驰声九州牧。<br>
使我高霞孤映，明月独举，青松落阴，白云谁侣？磵户摧绝无与归，石径荒凉徒延伫。至于还飙入幕，写雾出楹，蕙帐空兮夜鹤怨，山人去兮晓猨惊。昔闻投簪逸海岸，今见解兰缚尘缨。于是南岳献嘲，北陇腾笑，列壑争讥，攒峰竦诮。慨游子之我欺，悲无人以赴吊。<br>
故其林惭无尽，涧愧不歇，秋桂遣风，春萝罢月。骋西山之逸议，驰东皋之素谒。<br>
今又促装下邑，浪栧上京，虽情殷于魏阙，或假步于山扃。岂可使芳杜厚颜，薜荔蒙耻，碧岭再辱，丹崖重滓，尘游躅于蕙路，污渌池以洗耳。宜扃岫幌，掩云关，敛轻雾，藏鸣湍。截来辕于谷口，杜妄辔于郊端。于是丛条瞋胆，叠颖怒魄。或飞柯以折轮，乍低枝而扫迹。请回俗士驾，为君谢逋客。<br>
<font color=#333333 size=5em>61.芜城赋</font><br>
<font color=#FF0033>南北朝：鲍照</font><br>
沵迆平原，南驰苍梧涨海，北走紫塞雁门。柂以漕渠，轴以昆岗。重关复江之隩，四会五达之庄。当昔全盛之时，车挂轊，人驾肩。廛闬扑地，歌吹沸天。孳货盐田，铲利铜山，才力雄富，士马精妍。故能侈秦法，佚周令，划崇墉，刳濬洫，图修世以休命。是以板筑雉堞之殷，井干烽橹之勤，格高五岳，袤广三坟，崪若断岸，矗似长云。制磁石以御冲，糊赪壤以飞文。观基扃之固护，将万祀而一君。出入三代，五百余载，竟瓜剖而豆分。泽葵依井，荒葛罥涂。坛罗虺蜮，阶斗麕鼯。木魅山鬼，野鼠城狐，风嗥雨啸，昏见晨趋。饥鹰厉吻，寒鸱吓雏。伏暴藏虎，乳血飡肤。崩榛塞路，峥嵘古馗。白杨早落，寒草前衰。稜稜霜气，蔌蔌风威。孤篷自振，惊沙坐飞。灌莽杳而无际，丛薄纷其相依。通池既已夷，峻隅又以颓。直视千里外，唯见起黄埃。凝思寂听，心伤已摧。若夫藻扃黼帐，歌堂舞阁之基；璇渊碧树，弋林钓渚之馆；吴蔡齐秦之声，鱼龙爵马之玩；皆薰歇烬灭，光沉响绝。东都妙姬，南国佳人，蕙心纨质，玉貌绛唇，莫不埋魂幽石，委骨穷尘。岂忆同辇之愉乐，离宫之苦辛哉？天道如何，吞恨者多。抽琴命操，为芜城之歌。歌曰：“边风急兮城上寒，井径灭兮丘陇残。千龄兮万代，共尽兮何言。”<br>
<font color=#333333 size=5em>62.小园赋</font><br>
<font color=#FF0033>南北朝：庾信</font><br>
若夫一枝之上，巢父得安巢之所；一壶之中，壶公有容身之地。况乎管宁藜床，虽穿而可座；嵇康锻灶，既暖而堪眠。岂必连闼洞房，南阳樊重之第；赤墀青锁，西汉王根之宅。余有数亩敝庐，寂寞人外，聊以拟伏腊，聊以避风霜。虽复晏婴近市，不求朝夕之利；潘岳面城，且适闲居之乐。况乃黄鹤戒露，非有意于轮轩；爰居避风，本无情于钟鼓。陆机则兄弟同居，韩康则舅甥不别，蜗角蚊睫，又足相容者也。<br>
尔乃窟室徘徊，聊同凿坯。桐间露落，柳下风来。琴号珠柱，书名玉杯。有棠梨而无馆，足酸枣而非台。犹得敧侧八九丈，纵横数十步，榆柳两三行，梨桃百余树。拔蒙密兮见窗，行敧斜兮得路。蝉有翳兮不惊，雉无罗兮何惧！草树混淆，枝格相交。山为篑覆，地有堂坳。藏狸并窟，乳鹊重巢。连珠细菌，长柄寒匏。可以疗饥，可以栖迟，崎岖兮狭室，穿漏兮茅茨。檐直倚而妨帽，户平行而碍眉。坐帐无鹤，支床有龟。鸟多闲暇，花随四时。心则历陵枯木，发则睢阳乱丝。非夏日而可畏，异秋天而可悲。<br>
一寸二寸之鱼，三竿两竿之竹。云气荫于丛蓍，金精养于秋菊。枣酸梨酢，桃榹李薁。落叶半床，狂花满屋。名为野人之家，是谓愚公之谷。试偃息于茂林，乃久羡于抽簪。虽有门而长闭，实无水而恒沉。三春负锄相识，五月披裘见寻。问葛洪之药性，访京房之卜林。草无忘忧之意，花无长乐之心。鸟何事而逐酒？鱼何情而听琴？<br>
加以寒暑异令，乖违德性。崔骃以不乐损年，吴质以长愁养病。镇宅神以薶石，厌山精而照镜。屡动庄舄之吟，几行魏颗之命。薄晚闲闺，老幼相携；蓬头王霸之子，椎髻梁鸿之妻。燋麦两瓮，寒菜一畦。风骚骚而树急，天惨惨而云低。聚空仓而雀噪，惊懒妇而蝉嘶。<br>
昔草滥于吹嘘，籍文言之庆余。门有通德，家承赐书。或陪玄武之观，时参凤凰之墟。观受釐于宣室，赋长杨于直庐。<br>
遂乃山崩川竭，冰碎瓦裂，大盗潜移，长离永灭。摧直辔于三危，碎平途于九折。荆轲有寒水之悲，苏武有秋风之别。关山则风月凄怆，陇水则肝肠断绝。龟言此地之寒，鹤讶今年之雪。百龄兮倏忽，光华兮已晚。不雪雁门之踦，先念鸿陆之远。非淮海兮可变，非金丹兮能转。不暴骨于龙门，终低头于马坂。谅天造兮昧昧，嗟生民兮浑浑。<br>
<font color=#333333 size=5em>63.之宣城郡出新林浦向板桥</font><br>
<font color=#FF0033>南北朝：谢朓</font><br>
江路西南永，归流东北骛。<br>
天际识归舟，云中辨江树。<br>
旅思倦摇摇，孤游昔已屡。<br>
既欢怀禄情，复协沧洲趣。<br>
嚣尘自兹隔，赏心于此遇。<br>
虽无玄豹姿，终隐南山雾。<br>
<font color=#333333 size=5em>64.登永嘉绿嶂山</font><br>
<font color=#FF0033>南北朝：谢灵运</font><br>
裹粮杖轻策，怀迟上幽室。<br>
行源径转远，距陆情未毕。<br>
澹潋结寒姿，团栾润霜质。<br>
涧委水屡迷，林迥岩逾密。<br>
眷西谓初月，顾东疑落日。<br>
践夕奄昏曙，蔽翳皆周悉。<br>
蛊上贵不事，履二美贞吉。<br>
幽人常坦步，高尚邈难匹。<br>
颐阿竟何端，寂寂寄抱一。<br>
恬如既已交，缮性自此出。<br>
<font color=#333333 size=5em>65.入彭蠡湖口</font><br>
<font color=#FF0033>南北朝：谢灵运</font><br>
客游倦水宿，风潮难具论。<br>
洲岛骤回合，圻岸屡崩奔。<br>
乘月听哀狖，浥露馥芳荪。<br>
春晚绿野秀，岩高白云屯。<br>
千念集日夜，万感盈朝昏。<br>
攀崖照石镜，牵叶入松门。<br>
三江事多往，九派理空存。<br>
灵物郄珍怪，异人秘精魂。<br>
金膏灭明光，水碧辍流温。<br>
徒作千里曲，弦绝念弥敦。<br>
<font color=#333333 size=5em>66.舞鹤赋</font><br>
<font color=#FF0033>南北朝：鲍照</font><br>
散幽经以验物，伟胎化之仙禽。钟浮旷之藻质，抱清迥之明心。指蓬壶而翻翰，望昆阆而扬音。澘日域以回骛，穷天步而高寻。践神区其既远，积灵祀而方多。精含丹而星曜，顶凝紫而烟华。引员吭之纤婉，顿修趾之洪姱。叠霜毛而弄影，振玉羽而临霞。朝戏于芝田，夕饮乎瑶池。厌江海而游泽，掩云罗而见羁。去帝乡之岑寂，归人寰之喧卑。岁峥嵘而愁暮，心惆怅而哀离。<br>
于是穷阴杀节，急景凋年。骫沙振野，箕风动天。严严苦雾，皎皎悲泉。冰塞长河，雪满群山。既而氛昏夜歇，景物澄廓。星翻汉回，晓月将落。感寒鸡之早晨，怜霜雁之违漠。临惊风之萧条，对流光之照灼。唳清响于丹墀，舞飞容于金阁。始连轩以凤跄，终宛转而龙跃。踯躅徘徊，振迅腾摧。惊身蓬集，矫翅雪飞。离纲别赴，合绪相依。将兴中止，若往而归。飒沓矜顾，迁延迟暮。逸翮后尘，翱翥先路。指会规翔，临岐矩步。态有遗妍，貌无停趣。奔机逗节，角睐分形。长扬缓骛，并翼连声。轻迹凌乱，浮影交横。众变繁姿，参差洊密。烟交雾凝，若无毛质。风去雨还，不可谈悉。既散魂而荡目，迷不知其所之。忽星离而云罢，整神容而自持。仰天居之崇绝，更惆怅以惊思。<br>
当是时也，燕姬色沮，巴童心耻。巾拂两停，丸剑双止。虽邯郸其敢伦，岂阳阿之能拟。入卫国而乘轩，出吴都而倾市。守驯养于千龄，结长悲于万里。<br>
<font color=#333333 size=5em>67.咏路</font><br>
<font color=#FF0033>南北朝：邹浩</font><br>
赤路如龙蛇，不知几千丈。<br>
出没山水间，一下复一上。<br>
伊予独何为，与之同俯仰？<br>
<font color=#333333 size=5em>68.七里濑</font><br>
<font color=#FF0033>南北朝：谢灵运</font><br>
羁心积秋晨，晨积展游眺。<br>
孤客伤逝湍，徒旅苦奔峭。<br>
石浅水潺湲，日落山照曜。<br>
荒林纷沃若，哀禽相叫啸。<br>
遭物悼迁斥，存期得要妙。<br>
既秉上皇心，岂屑末代诮。<br>
目睹严子濑，想属任公钓。<br>
谁谓古今殊，异代可同调。<br>
<font color=#333333 size=5em>69.拟行路难·其一</font><br>
<font color=#FF0033>南北朝：鲍照</font><br>
奉君金卮之美酒，玳瑁玉匣之雕琴。<br>
七彩芙蓉之羽帐，九华蒲萄之锦衾。<br>
红颜零落岁将暮，寒光宛转时欲沉。<br>
愿君裁悲且减思，听我抵节行路吟。<br>
不见柏梁铜雀上，宁闻古时清吹音？<br>
<font color=#333333 size=5em>70.昔昔盐</font><br>
<font color=#FF0033>南北朝：薛道衡</font><br>
垂柳覆金堤，蘼芜叶复齐。<br>
水溢芙蓉沼，花飞桃李蹊。<br>
采桑秦氏女，织锦窦家妻。<br>
关山别荡子，风月守空闺。<br>
恒敛千金笑，长垂双玉啼。<br>
盘龙随镜隐，彩凤逐帷低。<br>
飞魂同夜鹊，倦寝忆晨鸡。<br>
暗牖悬蛛网，空梁落燕泥。<br>
前年过代北，今岁往辽西。<br>
一去无消息，那能惜马蹄。<br>
<font color=#333333 size=5em>71.咏落梅</font><br>
<font color=#FF0033>南北朝：谢朓</font><br>
新叶初冉冉，初蕊新霏霏。<br>
逢君后园讌，相随巧笑归。<br>
亲劳君玉指，摘以赠南威。<br>
用持插云髻，翡翠比光辉。<br>
日暮长零落，君恩不可追。<br>
<font color=#333333 size=5em>72.江南曲</font><br>
<font color=#FF0033>南北朝：柳恽</font><br>
汀洲采白苹，日落江南春。<br>
洞庭有归客，潇湘逢故人。<br>
故人何不返，春华复应晚。<br>
不道新知乐，只言行路远。<br>
<font color=#333333 size=5em>73.采莲曲</font><br>
<font color=#FF0033>南北朝：萧纲</font><br>
晚日照空矶，采莲承晚晖。<br>
风起湖难渡，莲多采未稀。<br>
棹动芙蓉落，船移白鹭飞。<br>
荷丝傍绕腕，菱角远牵衣。<br>
<font color=#333333 size=5em>74.渡河北</font><br>
<font color=#FF0033>南北朝：王褒2</font><br>
秋风吹木叶，还似洞庭波。<br>
常山临代郡，亭障绕黄河。<br>
心悲异方乐，肠断陇头歌。<br>
薄暮临征马，失道北山阿。<br>
<font color=#333333 size=5em>75.代白头吟</font><br>
<font color=#FF0033>南北朝：鲍照</font><br>
直如朱丝绳，清如玉壶冰。何惭宿昔意，猜恨坐相仍。<br>
人情贱恩旧，世义逐衰兴。毫发一为瑕，丘山不可胜。<br>
食苗实硕鼠，点白信苍蝇。凫鹄远成美，薪刍前见凌。<br>
申黜褒女进，班去赵姬升。周王日沦惑，汉帝益嗟称。<br>
心赏犹难恃，貌恭岂易凭。古来共如此，非君独抚膺。<br>
<font color=#333333 size=5em>76.华山畿·君既为侬死</font><br>
<font color=#FF0033>南北朝：佚名</font><br>
华山畿，华山畿，<br>
君既为侬死，独生为谁施？<br>
欢若见怜时，棺木为侬开。<br>
<font color=#333333 size=5em>77.东飞伯劳歌</font><br>
<font color=#FF0033>南北朝：萧衍</font><br>
东飞伯劳西飞燕，黄姑织女时相见。<br>
谁家女儿对门居，开颜发艳照里闾。<br>
南窗北牖挂明光，罗帷绮箔脂粉香。<br>
女儿年几十五六，窈窕无双颜如玉。<br>
三春已暮花从风，空留可怜与谁同。<br>
<font color=#333333 size=5em>78.春日行</font><br>
<font color=#FF0033>南北朝：鲍照</font><br>
献岁发，吾将行。<br>
春山茂，春日明。<br>
园中鸟，多嘉声。<br>
梅始发，柳始青。<br>
泛舟舻，齐棹惊。<br>
奏《采菱》，歌《鹿鸣》。<br>
风微起，波微生。<br>
弦亦发，酒亦倾。<br>
入莲池，折桂枝。<br>
芳袖动，芬叶披。<br>
两相思，两不知。<br>
<font color=#333333 size=5em>79.古离别</font><br>
<font color=#FF0033>南北朝：江淹</font><br>
远与君别者，乃至雁门关。<br>
黄云蔽千里，游子何时还。<br>
送君如昨日，檐前露已团。<br>
不惜蕙草晚，所悲道里寒。<br>
君在天一涯，妾身长别离。<br>
愿一见颜色，不异琼树枝。<br>
菟丝及水萍，所寄终不移。<br>
<font color=#333333 size=5em>80.芳树</font><br>
<font color=#FF0033>南北朝：萧衍</font><br>
绿树始摇芳，芳生非一叶。<br>
一叶度春风，芳芳自相接。<br>
色杂乱参差，众花纷重叠。<br>
重叠不可思，思此谁能惬。<br>
<font color=#333333 size=5em>81.采莲曲·金桨木兰船</font><br>
<font color=#FF0033>南北朝：刘孝威</font><br>
金桨木兰船，戏采江南莲。<br>
莲香隔浦渡，荷叶满江鲜。<br>
房垂易入手，柄曲自临盘。<br>
露花时湿钏，风茎乍拂钿。<br>
<font color=#333333 size=5em>82.之零陵郡次新亭</font><br>
<font color=#FF0033>南北朝：范云</font><br>
江干远树浮，天末孤烟起。<br>
江天自如合，烟树还相似。<br>
沧流未可源，高帆去何已。<br>
<font color=#333333 size=5em>83.陇头歌辞三首</font><br>
<font color=#FF0033>南北朝：佚名</font><br>
陇头流水，流离山下。<br>
念吾一身，飘然旷野。<br>
朝发欣城，暮宿陇头。<br>
寒不能语，舌卷入喉。<br>
陇头流水，鸣声呜咽。<br>
遥望秦川，心肝断绝。<br>
<font color=#333333 size=5em>84.渡青草湖</font><br>
<font color=#FF0033>南北朝：阴铿</font><br>
洞庭春溜满，平湖锦帆张。<br>
沅水桃花色，湘流杜若香。<br>
穴去茅山近，江连巫峡长。<br>
带天澄迥碧，映日动浮光。<br>
行舟逗远树，度鸟息危樯。<br>
滔滔不可测，一苇讵能航？<br>
<font color=#333333 size=5em>85.拟行路难十八首</font><br>
<font color=#FF0033>南北朝：鲍照</font><br>
奉君金巵之美酒，瑇瑁玉匣之雕琴。<br>
七彩芙蓉之羽帐，九华蒲萄之锦衾。<br>
红颜零落岁将暮，寒光宛转时欲沉。<br>
愿君裁悲且减思，听我扺节行路吟。<br>
不见柏梁、铜雀上，宁闻古时清吹音。<br>
洛阳名工铸为金博山，千斵复万镂，上刻秦女携手仙。<br>
承君清夜之欢娱，列置帐里明烛前。<br>
外发龙鳞之丹彩，内含麝芬之紫烟。<br>
如今君心一朝异，对此长叹终百年。<br>
璇闺玉墀上椒阁，文窗绣户垂罗幕。<br>
中有一人字金兰，被服纤罗采芳藿。<br>
春燕差池风散梅，开帏对景弄禽爵。<br>
含歌揽涕恒抱愁，人生几时得为乐。<br>
宁作野中之双凫，不愿云间之别鹤。<br>
泻水置平地，各自东西南北流。<br>
人生亦有命，安能行叹复坐愁？<br>
酌酒以自宽，举杯断绝歌路难。<br>
心非木石岂无感，吞声踯躅不敢言。<br>
君不见河边草，冬时枯死春满道。<br>
君不见城上日，今暝没尽去，明朝复更出。<br>
今我何时当得然，一去永灭入黄泉。<br>
人生苦多欢乐少，意气敷腴在盛年。<br>
且愿得志数相就，床头恒有沽酒钱。<br>
功名竹帛非我事，存亡贵贱付皇天。<br>
对案不能食，拔剑击柱长叹息。<br>
丈夫生世会几时，安能蹀躞垂羽翼?<br>
弃置罢官去，还家自休息。<br>
朝出与亲辞，暮还在亲侧。<br>
弄儿床前戏，看妇机中织。<br>
自古圣贤尽贫贱，何况我辈孤且直!<br>
愁思忽而至，跨马出北门。<br>
举头四顾望，但见松柏荆棘郁樽樽。<br>
中有一鸟名杜鹃，言是古时蜀帝魂。<br>
声音哀苦鸣不息，羽毛憔悴似人髠。<br>
飞走树间啄虫蚁，岂忆往日天子尊。<br>
念此死生变化非常理，中心恻怆不能言。<br>
中庭五株桃，一株先作花。<br>
阳春妖冶二三月，从风簸荡落西家。<br>
西家思妇见悲惋，零泪沾衣抚心叹。<br>
初送我君出户时，何言淹留节回换。<br>
床席生尘明镜垢，纤腰瘦削发蓬乱。<br>
人生不得恒称悲，惆怅徙倚至夜半。<br>
锉蘖染黄丝，黄丝历乱不可治。<br>
昔我与君始相值，尔时自谓可君意。<br>
结带与我言，死生好恶不相置。<br>
今日见我颜色衰，意中索寞与先异。<br>
还君金钗瑇瑁簪，不忍见之益愁思。<br>
君不见蕣华不终朝，须臾淹冉零落销。<br>
盛年妖艳浮华辈，不久亦当诣冢头。<br>
一去无还期，千秋万岁无音词。<br>
孤魂茕茕空陇间，独魄徘徊遶坟基。<br>
但闻风声野鸟吟，忆平生盛年时。<br>
为此令人多悲悒，君当纵意自熙怡。<br>
君不见枯箨走阶庭，何时复青著故茎。<br>
君不见亡灵蒙享祀，何时倾杯竭壶罂。<br>
君当见此起忧思，宁及得与时人争。<br>
人生倐忽如绝电，华年盛德几时见。<br>
但令纵意存高尚，旨酒嘉肴相胥讌。<br>
持此从朝竟夕暮，差得亡忧消愁怖。<br>
胡为惆怅不得已，难尽此曲令君忤。<br>
今年阳初花满林，明年冬末雪盈岑。<br>
推移代谢纷交转，我君边戍独稽沉。<br>
执袂分别已三载，迩来寂淹无分音。<br>
朝悲惨惨遂成滴，暮思遶遶最伤心。<br>
膏沐芳余久不御，蓬首乱鬓不设簪。<br>
徒飞轻埃舞空帷，粉筐黛器靡复遗。<br>
自生留世苦不幸，心中惕惕恒怀悲。<br>
春禽喈喈旦暮鸣，最伤君子忧思情。<br>
我初辞家从军侨，荣志溢气干云霄。<br>
流浪渐冉经三龄，忽有白发素髭生。<br>
今暮临水拔已尽，明日对镜复已盈。<br>
但恐羁死为鬼客，客思寄灭生空精。<br>
每怀旧乡野，念我旧人多悲声。<br>
忽见过客问何我，宁知我家在南城。<br>
答云我曾居君乡，知君游宦在此城。<br>
我行离邑已万里，今方羁役去远征。<br>
来时闻君妇，闺中孀居独宿有贞名。<br>
亦云悲朝泣闲房，又闻暮思泪沾裳。<br>
形容憔悴非昔悦，蓬鬓衰颜不复妆。<br>
见此令人有余悲，当愿君怀不暂忘。<br>
君不见少壮从军去，白首流离不得还。<br>
故乡窅窅日夜隔，音尘断绝阻河关。<br>
朔风萧条白云飞，胡笳哀急边气寒。<br>
听此愁人兮奈何，登山远望得留颜。<br>
将死胡马迹，宁见妻子难。<br>
男儿生世轗轲欲何道，绵忧摧抑起长叹。<br>
君不见柏梁台，今日丘墟生草莱。<br>
君不见阿房宫，寒云泽雉栖其中。<br>
歌妓舞女今谁在，高坟垒垒满山隅。<br>
长袖纷纷徒竞世，非我昔时千金躯。<br>
随酒逐乐任意去，莫令含叹下黄垆。<br>
君不见冰上霜，表里阴且寒。<br>
虽蒙朝日照，信得几时安。<br>
民生故如此，谁令摧折强相看。<br>
年去年来自如削，白发零落不胜冠。<br>
君不见春鸟初至时，百草含青俱作花。<br>
寒风萧索一旦至，竟得几时保光华。<br>
日月流迈不相饶，令我愁思怨恨多。<br>
诸君莫叹贫，富贵不由人。<br>
丈夫四十强而仕，余当二十弱冠辰。<br>
莫言草木委冬雪，会应苏息遇阳春。<br>
对酒叙长篇，穷途运命委皇天。<br>
但愿樽中酒酝满，莫惜床头百个钱。<br>
直得优游卒一岁，何劳辛苦事百年。<br>
<font color=#333333 size=5em>86.雪里梅花诗</font><br>
<font color=#FF0033>南北朝：阴铿</font><br>
春近寒虽转，梅舒雪尚飘。<br>
从风还共落，照日不俱销。<br>
叶开随足影，花多助重条。<br>
今来渐异昨，向晚判胜朝。<br>
<font color=#333333 size=5em>87.陈遗至孝</font><br>
<font color=#FF0033>南北朝：刘义庆</font><br>
陈遗至孝。母好食铛底焦饭，遗作郡主簿，恒装一囊，每煮食，辄贮收焦饭，归以遗母。后值孙恩掠郡，郡守袁山松即日出征。时遗已聚敛得数斗焦饭，未及归家，遂携而从军。与孙恩战，败，军人溃散，遁入山泽，无以为粮，有饥馁而死者。遗独以焦饭得活，时人以为至孝之报也。<br>
<font color=#333333 size=5em>88.行路难·洞庭水上一</font><br>
<font color=#FF0033>南北朝：吴均</font><br>
洞庭水上一株桐，<br>
经霜触浪困严风。<br>
昔时抽心耀白日，<br>
今旦卧死黄沙中。<br>
洛阳名工见咨嗟，<br>
一翦一刻作琵琶。<br>
白璧规心学明月，<br>
珊瑚映面作风花。<br>
帝王见赏不见忘，<br>
提携把握登建章。<br>
掩抑摧藏张女弹，<br>
殷勤促柱楚明光。<br>
年年月月对君子，<br>
遥遥夜夜宿未央。<br>
未央采女弃鸣篪，<br>
争先拂拭生光仪。<br>
茱萸锦衣玉作匣，<br>
安念昔日枯树枝。<br>
不学衡山南岭桂，<br>
至今千年犹未知。<br>
<font color=#333333 size=5em>89.春庭晚望</font><br>
<font color=#FF0033>南北朝：萧悫</font><br>
春庭聊纵望，楼台自相隐。<br>
窗梅落晚花，池竹开初荀。<br>
泉鸣知水急，云来觉山近。<br>
不愁花不飞，到畏花飞尽。</p>
<h3 id="font-color-333333-size-5em-90-赠王桂阳-font"><font color=#333333 size=5em>90.赠王桂阳</font></h3>
<p><font color=#FF0033>南北朝：吴均</font><br>
松生数寸时，遂为草所没。<br>
未见笼云心，谁知负霜骨。<br>
弱干可摧残，纤茎易陵忽。<br>
何当数千尺，为君覆明月。<br>
<font color=#333333 size=5em>91.芳树</font><br>
<font color=#FF0033>南北朝：李爽</font><br>
芳树千株发，摇荡三阳时。<br>
气软来风易，枝繁度鸟迟。<br>
春至花如锦，夏近叶成帷。<br>
欲寄边城客，路远谁能持。<br>
<font color=#333333 size=5em>92.群鹤咏</font><br>
<font color=#FF0033>南北朝：萧道成</font><br>
八风儛遥翮，九野弄清音。<br>
一摧云间志，为君苑中禽。<br>
<font color=#333333 size=5em>93.捣衣诗</font><br>
<font color=#FF0033>南北朝：柳恽</font><br>
孤衾引思绪。独枕怆忧端。深庭秋草绿。高门白露寒。<br>
思君起清夜。促柱奏幽兰。不怨飞蓬苦。徒伤蕙草残。<br>
行役滞风波。游人淹不归。亭皋木叶下。陇首秋云飞。<br>
寒园夕鸟集。思牖草虫悲。嗟矣当春服。安见御冬衣。<br>
鹤鸣劳永欢。采菉伤时暮。念君方远游。望妾理纨素。<br>
秋风吹绿潭。明月悬高树。佳人饰净容。招携从所务。<br>
步栏杳不极。离堂肃已扃。轩高夕杵散。气爽夜碪鸣。<br>
瑶华随步响。幽兰逐袂生。踟蹰理金翠。容与纳宵清。<br>
泛艳回烟彩。渊旋龟鹤文。凄凄合欢袖。冉冉兰麝芬。<br>
不怨杼轴苦。所悲千里分。垂泣送行李。倾首迟归云。<br>
<font color=#333333 size=5em>94.别诗二首·其二</font><br>
<font color=#FF0033>南北朝：范云</font><br>
孤烟起新丰，候雁出云中。<br>
草低金城雾，木下玉门风。<br>
别君河初满，思君月屡空。<br>
折桂衡山北，摘兰沅水东。<br>
兰摘心焉寄，桂折意谁通。<br>
<font color=#333333 size=5em>95.与顾章书</font><br>
<font color=#FF0033>南北朝：吴均</font><br>
仆去月谢病，还觅薜萝。梅溪之西，有石门山者，森壁争霞，孤峰限日；幽岫含云，深溪蓄翠；蝉吟鹤唳，水响猿啼，英英相杂，绵绵成韵。既素重幽居，遂葺宇其上。幸富菊花，偏饶竹实。山谷所资，于斯已办。仁智之乐，岂徒语哉！<br>
<font color=#333333 size=5em>96.咏新荷应诏</font><br>
<font color=#FF0033>南北朝：沈约</font><br>
勿言草卉贱，幸宅天池中。<br>
微根才出浪，短干未摇风。<br>
宁知寸心里，蓄紫复含红！<br>
<font color=#333333 size=5em>97.别范安成</font><br>
<font color=#FF0033>南北朝：沈约</font><br>
生平少年日，分手易前期。<br>
及尔同衰暮，非复别离时。<br>
勿言一樽酒，明日难重持。<br>
梦中不识路，何以慰相思？<br>
<font color=#333333 size=5em>98.战城南</font><br>
<font color=#FF0033>南北朝：吴均</font><br>
躞蹀青骊马，往战城南畿。<br>
五历鱼丽阵，三入九重围。<br>
名慑武安将，血污秦王衣。<br>
为君意气重，无功终不归。<br>
<font color=#333333 size=5em>99.华山畿·啼相忆</font><br>
<font color=#FF0033>南北朝：佚名</font><br>
啼相忆，泪如漏刻水，昼夜流不息。<br>
<font color=#333333 size=5em>100.入朝曲</font><br>
<font color=#FF0033>南北朝：谢朓</font><br>
江南佳丽地，金陵帝王州。<br>
逶迤带绿水，迢递起朱楼。<br>
飞甍夹驰道，垂杨荫御沟。<br>
凝笳翼高盖，叠鼓送华辀。<br>
献纳云台表，功名良可收。<br>
<font color=#333333 size=5em>101.癸卯岁始春怀古田舍二首</font><br>
<font color=#FF0033>魏晋：陶渊明</font><br>
在昔闻南亩，当年竟未践。<br>
屡空既有人，春兴岂自免。<br>
夙晨装吾驾，启涂情己缅。<br>
鸟弄欢新节，泠风送馀善。<br>
寒竹被荒蹊，地为罕人远；<br>
是以植杖翁，悠然不复返。<br>
即理愧通识，所保讵乃浅。<br>
先师有遗训，忧道不忧贫。<br>
瞻望邈难逮，转欲志长勤。<br>
秉耒欢时务，解颜劝农人。<br>
平畴交远风，良苗亦怀新。<br>
虽未量岁功，既事多所欣。<br>
耕种有时息，行者无问津。<br>
日入相与归，壶浆劳近邻。<br>
长吟掩柴门，聊为陇亩民。<br>
<font color=#333333 size=5em>102.咏怀八十二首·其三十二</font><br>
<font color=#FF0033>魏晋：阮籍</font><br>
朝阳不再盛，白日忽西幽。<br>
去此若俯仰，如何似九秋。<br>
人生若尘露，天道邈悠悠。<br>
齐景升丘山，涕泗纷交流。<br>
孔圣临长川，惜逝忽若浮。<br>
去者余不及，来者吾不留。<br>
愿登太华山，上与松子游。<br>
渔父知世患，乘流泛轻舟。<br>
<font color=#333333 size=5em>103.吴楚歌</font><br>
<font color=#FF0033>魏晋：傅玄</font><br>
燕人美兮赵女佳，其室则迩兮限层崖。<br>
云为车兮风为马，玉在山兮兰在野。<br>
云无期兮风有止，思多端兮谁能理？<br>
<font color=#333333 size=5em>104.癸卯岁十二月中作与从弟敬远</font><br>
<font color=#FF0033>魏晋：陶渊明</font><br>
寝迹衡门下，邈与世相绝。<br>
顾盼莫谁知，荆扉昼常闭。<br>
凄凄岁暮风，翳翳经日雪。<br>
倾耳无希声，在目皓已洁。<br>
劲气侵襟袖，箪瓢谢屡设。<br>
萧索空宇中，了无一可悦！<br>
历览千载书，时时见遗烈。<br>
高操非所攀，谬得固穷节。<br>
平津苟不由，栖迟讵为拙！<br>
寄意一言外，兹契谁能别？<br>
<font color=#333333 size=5em>105.咏史八首·其一</font><br>
<font color=#FF0033>魏晋：左思</font><br>
弱冠弄柔翰，卓荦观群书。<br>
著论准《过秦》，作赋拟《子虚》。<br>
边城苦鸣镝，羽檄飞京都。<br>
虽非甲胄士，畴昔览《穰苴》。<br>
长啸激清风，志若无东吴。<br>
铅刀贵一割，梦想骋良图。<br>
左眄澄江湘，右盼定羌胡。<br>
功成不受爵，长揖归田庐。<br>
<font color=#333333 size=5em>106.赴洛道中作</font><br>
<font color=#FF0033>魏晋：陆机</font><br>
远游越山川，山川修且广。<br>
振策陟崇丘，安辔遵平莽。<br>
夕息抱影寐，朝徂衔思往。<br>
顿辔倚嵩岩，侧听悲风响。<br>
清露坠素辉，明月一何朗。<br>
抚枕不能寐，振衣独长想。<br>
<font color=#333333 size=5em>107.泰山梁甫行</font><br>
<font color=#FF0033>魏晋：曹植</font><br>
八方各异气，千里殊风雨。<br>
剧哉边海民，寄身于草墅。<br>
妻子象禽兽，行止依林阻。<br>
柴门何萧条，狐兔翔我宇。<br>
<font color=#333333 size=5em>108.梁甫吟</font><br>
<font color=#FF0033>魏晋：陆机</font><br>
玉衡固已骖，羲和若飞凌。<br>
四运循环转，寒暑自相承。<br>
冉冉年时暮，迢迢天路征。<br>
招摇东北指，大火西南升。<br>
悲风无绝响，玄云互相仍。<br>
丰水凭川结，零露弥天凝。<br>
年命特相逝，庆云鲜克乘。<br>
履信多愆期，思顺焉足凭。<br>
慷慨临川响，非此孰为兴。<br>
哀吟梁甫颠，慷慨独抚膺。<br>
<font color=#333333 size=5em>109.豫章行苦相篇</font><br>
<font color=#FF0033>魏晋：傅玄</font><br>
苦相身为女，卑陋难再陈。<br>
男儿当门户，堕地自生神。<br>
雄心志四海，万里望风尘。<br>
女育无欣爱，不为家所珍。<br>
长大逃深室，藏头羞见人。<br>
垂泪适他乡，忽如雨绝云。<br>
低头和颜色，素齿结朱唇。<br>
跪拜无复数，婢妾如严宾。<br>
情合同云汉，葵藿仰阳春。<br>
心乖甚水火，百恶集其身。<br>
玉颜随年变，丈夫多好新。<br>
昔为形与影，今为胡与秦。<br>
胡秦时相见，一绝逾参辰。<br>
<font color=#333333 size=5em>110.门有车马客行</font><br>
<font color=#FF0033>魏晋：陆机</font><br>
门有车马客，驾言发故乡。<br>
念君久不归，濡迹涉江湘。<br>
投袂赴门涂，揽衣不及裳。<br>
拊膺携客泣，掩泪叙温凉。<br>
借问邦族间，恻怆论存亡。<br>
亲友多零落，旧齿皆凋丧。<br>
市朝互迁易，城阙或丘荒。<br>
坟垄日月多，松柏郁茫茫。<br>
天道信崇替，人生安得长。<br>
慷慨惟平生，俯仰独悲伤。<br>
<font color=#333333 size=5em>111.游侠篇</font><br>
<font color=#FF0033>魏晋：张华</font><br>
翩翩四公子，浊世称贤明。<br>
龙虎方交争，七国并抗衡。<br>
食客三千余，门下多豪英。<br>
游说朝夕至，辩士自纵横。<br>
孟尝东出关，济身由鸡鸣。<br>
信陵西反魏，秦人不窥兵。<br>
赵胜南诅楚，乃与毛遂行。<br>
黄歇北适秦，太子还入荆。<br>
美哉游侠士，何以尚四卿。<br>
我则异于是，好古师老、彭。<br>
<font color=#333333 size=5em>112.杂诗·秋风何冽冽</font><br>
<font color=#FF0033>魏晋：左思</font><br>
秋风何冽冽，白露为朝霜。<br>
柔条旦夕劲，绿叶日夜黄。<br>
明月出云崖，皦皦流素光。<br>
披轩临前庭，嗷嗷晨雁翔。<br>
高志局四海，块然守空堂。<br>
壮齿不恒居，岁暮常慨慷。<br>
<font color=#333333 size=5em>113.咏贫士</font><br>
<font color=#FF0033>魏晋：陶渊明</font><br>
凄厉岁云暮，拥褐曝前轩。<br>
南圃无遗秀，枯条盈北园。<br>
倾壶绝馀沥，窥灶不见烟。<br>
诗书塞座外，日昃不遑研。<br>
闲居非陈厄，窃有愠言见。<br>
何以慰我怀，赖古多此贤。<br>
<font color=#333333 size=5em>114.戊申岁六月中遇火</font><br>
<font color=#FF0033>魏晋：陶渊明</font><br>
草庐寄穷巷，甘以辞华轩。<br>
正夏长风急，林室顿烧燔。<br>
一宅无遗宇，肪舟荫门前。<br>
迢迢新秋夕，亭亭月将圆。<br>
果菜始复生，惊鸟尚未还。<br>
中宵伫遥念，一盼周九天。<br>
总发抱孤介，奄出四十年。<br>
形迹凭化往，灵府长独闲。<br>
贞刚自有质，玉石乃非坚。<br>
仰想东户时，余粮宿中田。<br>
鼓腹无所思；朝起暮归眠。<br>
既已不遇兹，且遂灌我园。<br>
<font color=#333333 size=5em>115.论盛孝章书 / 与曹公论盛孝章书</font><br>
<font color=#FF0033>魏晋：孔融</font><br>
岁月不居，时节如流。五十之年，忽焉已至。公为始满，融又过二。海内知识，零落殆尽，惟会稽盛孝章尚存。其人困于孙氏，妻孥湮没，单孑独立，孤危愁苦。若使忧能伤人，此子不得复永年矣！<br>
《春秋传》曰：“诸侯有相灭亡者，桓公不能救，则桓公耻之。”今孝章，实丈夫之雄也，天下谈士，依以扬声，而身不免于幽絷，命不期于旦夕，是吾祖不当复论损益之友，而朱穆所以绝交也。公诚能驰一介之使，加咫尺之书，则孝章可致，友道可弘矣。<br>
今之少年，喜谤前辈，或能讥评孝章。孝章要为有天下大名，九牧之人，所共称叹。燕君市骏马之骨，非欲以骋道里，乃当以招绝足也。惟公匡复汉室，宗社将绝，又能正之。正之之术，实须得贤。珠玉无胫而自至者，以人好之也，况贤者之有足乎！昭王筑台以尊郭隗，隗虽小才，而逢大遇，竟能发明主之至心，故乐毅自魏往，剧辛自赵往，邹衍自齐往。向使郭隗倒悬而王不解，临溺而王不拯，则士亦将高翔远引，莫有北首燕路者矣。凡所称引，自公所知，而复有云者，欲公崇笃斯义也。因表不悉。<br>
<font color=#333333 size=5em>116.善哉行·有美一人</font><br>
<font color=#FF0033>魏晋：曹丕</font><br>
有美一人，婉如清扬。<br>
妍姿巧笑，和媚心肠。<br>
知音识曲，善为乐方。<br>
哀弦微妙，清气含芳。<br>
流郑激楚，度宫中商。<br>
感心动耳，绮丽难忘。<br>
离鸟夕宿，在彼中洲。<br>
延颈鼓翼，悲鸣相求。<br>
眷然顾之，使我心愁。<br>
嗟尔昔人，何以忘忧。<br>
<font color=#333333 size=5em>117.西征赋</font><br>
<font color=#FF0033>魏晋：潘安</font><br>
岁次玄枵，月旅蕤宾，丙丁统日，乙未御辰。潘子凭轼西征，自京徂秦。乃喟然叹曰：古往今来，邈矣悠哉！寥廓惚恍，化一气而甄三才。此三才者，天地人道。唯生与位，谓之大宝。生有脩短之命，位有通塞之遇，鬼神莫能要，圣智弗能豫。<br>
当休明之盛世，託菲薄之陋质。纳旌弓于铉台，讚庶績于帝室。嗟鄙夫之常累，固既得而患失。无柳季之直道，佐士师而一黜。<br>
武皇忽其升遐，八音遏于四海。天子寝于谅闇，百官听于冢宰。彼负荷之殊重，虽伊、周其犹殆。窥七贵于汉庭，畴一姓之或在？无危明以安位，祗居逼以示专。陷乱逆以受戮，匪祸降之自天。孔随时以行藏，蘧与国而舒卷。苟蔽微以缪章，患过辟之未远。悟山潜之逸士，卓长往而不返。陋吾人之拘挛，飘萍浮而蓬转。寮位儡其隆替，名节漼以隳落。危素卵之累殻，甚玄燕之巢幕。心战惧以兢悚，如临深而履薄。夕获归于都外，宵未中而难作。匪择木以棲集，尠林焚而鸟存。遭千载之嘉会，皇合德于乾坤。弛秋霜之严威，流春泽之渥恩。甄大义以明责，反初服于私门。<br>
皇鉴揆余之忠诚，俄命余以末班。牧疲人于西夏，攜老幼而入关。丘去鲁而顾叹，季过沛而涕零。伊故乡之可怀，疚圣达之幽情。矧匹夫之安土，邈投身于镐京。犹犬马之恋主，窃託慕于阙庭。眷鞏、洛而掩涕，思纏緜于坟茔。<br>
尔乃越平乐，过街邮；秣马皐门，税驾西周。远矣姬德，兴自高辛。思文后稷，厥初生民。率西水浒，化流岐豳。祚隆昌、发，旧邦惟新。旋牧野而历兹，愈守柔以执竞；夜申旦而不寐，憂天保之未定；惟泰山其犹危，祀八百而余庆。鉴亡王之骄淫，竄南巢以投命；坐积薪以待然，方指日而比盛。人度量之乖舛，何相越之辽迥！<br>
考土中于斯邑，成建都而营筑；既定鼎于郏鄏，遂钻龟而启繇。平失道而来迁，繄二国而是佑；岂时王之无僻？赖先哲以长懋。望圉、北之两门，感虢、郑之纳惠。讨子颓之乐祸，尤阙西之効戾。重戮带以定襄，弘大顺以霸世。灵壅川以止鬭，晋演义以献说。咨景、悼以迄丐，政陵迟而弥季。俾庶朝之构逆，历两王而干位。踰十叶以逮赧，邦分崩而为二。竟横噬于虎口，输文武之神器。<br>
澡孝水而濯缨，嘉美名之在兹。夭赤子于新安，坎路侧而瘗之。亭有千秋之号，子无七旬之期。虽勉励于延吴，实潜恸乎余慈。<br>
眄山川以怀古，怅揽辔于中涂。虐项氏之肆暴，坑降卒之无辜。激秦人以归德，成刘后之来苏。事回泬而好还，卒宗灭而身屠。<br>
经澠池而长想，停余车而不进。秦虎狼之强国，赵侵弱之馀烬。超入险而高会，杖命世之英蔺。耻东瑟之偏鼓，提西缶而接刃；辱十城之虚寿，奄咸阳以取儁。出申威于河外，何猛气之咆勃；入屈节于廉公，若四体之无骨。处智勇之渊伟，方鄙吝之忿悁，虽改日而易岁，无等级以寄言。<br>
当光武之蒙尘，致王诛于赤眉。异奉辞以伐罪，初垂翅于回谿；不尤眚以掩德，终奋翼而高挥。建佐命之元勳，振皇纲而更维。<br>
登崤坂之威夷，仰崇嶺之嵯峨。皐託坟于南陵，文违风于北阿。蹇哭孟以审败，襄墨縗以授戈。曾只轮之不返，緤三师以济河。值庸主之矜愎，殆肆叔于朝市。任好绰其余裕，独引过以归已。明三败而不黜，卒陵晋以雪耻。岂虚名之可立？良致霸其有以。<br>
降曲崤而怜虢，託与国于亡虞。贪诱赂以卖邻，不及腊而就拘。垂棘反于故府，屈产服与晋舆。德不建而民无援，仲雍之祀忽诸。<br>
我徂安阳，言涉陕郛，行乎漫瀆之口，憩乎曹阳之墟。美哉邈乎！茲土之旧也，固乃周、邵之所分，二南之所交。麟趾信于关雎，騶虞应乎鹊巢。<br>
愍汉氏之剥乱，朝流亡以离析。卓滔天以大滌，劫宫庙而迁迹。俾万乘之盛尊，降遥思于征役。顾请旋于傕、汜，既获许而中惕；追皇驾而骤战，望玉辂而纵镝。痛百寮之勤王，咸毕力以致死。分身首于锋刃，洞胸腋以流矢；有褰裳以投岸，或攘袂以赴水，伤稃檝之褊小，撮舟中而掬指。<br>
升曲沃而惆怅，惜兆乱而兄替；枝末大而本披，都偶国而祸结。藏札飘其高厉，委曹吴而成节；何庄武之无耻，徒利开而义闭。<br>
蹑函谷之重阻，看天险之衿带，迹诸侯之勇怯，筭嬴氏之利害：或开关以延敌，竞遯逃以奔窜；有噤门而莫启，不窥兵于山外。连鸡互而不棲，小国合而成大。岂地势之安危？信人事之否泰。<br>
汉六叶而拓畿，县弘农而远关。厌紫极之闲敞，甘微行以游盘。长傲宾于柏谷，妻覩貌而献餐；畴匹妇其已泰，胡厥夫之缪官！昔明王之巡幸，固清道而后往；惧衔橜之或变，峻徒御以诛赏。彼白龙之鱼服，挂豫且之密纲。轻帝重于天下，奚斯渐之可长。<br>
吊戾园于湖邑，谅遭世之巫蛊。探隐伏于难明，委谗贼之赵虏。加显戮于储贰，绝肌肤而不顾。作归来之悲台，徒望思其何补？<br>
纷吾既迈此全节，又继之以盘桓。问休牛之故林，感徵名于桃园。发阌乡而警策，愬黄巷以济潼。眺华岳之阴崖，觌高掌之遗迹。忆江使之反璧，告亡期于祖龙。不语怪以徵异，我闻之于孔公。<br>
愠韩、马之大憝，阻关、谷以称乱。魏武赫以霆震，奉义辞以伐叛。彼虽众其焉用？故制胜于庙算。砰扬稃以振尘，繣瓦解而冰泮。超遂遁而奔狄，甲卒化位京观。<br>
倦狭路之迫隘，轨崎岖以低仰；蹈秦郊而始辟，豁爽塏以宏壮。黄壤千里，沃野弥望。华实纷敷，桑麻条畅。邪界褒斜，右滨汧陇，宝鸡前鸣，甘泉后涌；面终南而背云阳，跨平原而连嶓冢。九嵕嶻嵲，太一巃嵸；吐清风之飂戾，纳归云之郁蓊。南有玄灞素浐，汤井温谷；北有清渭浊泾，兰池周曲。浸決郑、白之渠，漕引淮海之粟，林茂有鄠之竹，山挺蓝田之玉。班述陆海珍藏，张叙神皐隩区。此西宾所以言于东主，安处所以听于凭虚也，可不谓然乎？<br>
劲松彰于岁寒，贞臣见于国危。入郑都而抵掌，义桓友之忠规。竭股肱于昏主，赴涂炭而不移；世善职于司徒，缁衣弊而改为。<br>
履犬戎之侵地，疾幽后之诡惑。举伪烽以沮众，淫嬖褒以纵慝。军败戏水之上，身死骊山之北。赫赫宗周，烕为亡国。<br>
又有继于此者，异哉秦始皇之为君也！倾天下以厚葬，自开辟而未闻。匠人劳而弗图，俾生埋以报勤。外罹西楚之祸，内受牧竖之焚。语曰：行无礼必自及。此非其効与？<br>
乾坤以有亲可久，君子以厚德载物。观夫汉高之兴也，非徒聪明神武、豁达大度而已也；乃实慎终追旧，篤诚款爱；泽靡不渐，恩无不逮。率土且弗遗，而况于邻里乎？况于卿士乎？<br>
于斯时也，乃摹写旧丰，制造新邑；故社易置，枌榆迁立。街衢如一，庭宇相袭；混鸡犬而乱放，各识家而竞入。<br>
籍含怒于鸿门，沛跼蹐而来王。范谋害而弗许，阴授剑以约庄。白刃以万舞，危冬叶之待霜。履虎尾而不噬，实要伯于子房。樊抗愤以巵酒，咀彘肩以激扬。忽蛇变而龙摅，雄霸上而高驤。曾迁怒而横撞，碎玉斗其何伤？<br>
婴罥组于轵涂，投素车而肉袒。踈饮饯于东都，畏极位之盛满。金墉郁其万雉，峻嵃峭以绳直。戾饮马之阳桥，践宣平之清阈。都中杂遝，户千人亿；华夷士女，骈田逼侧。展名京之处仪，即新馆而苙职；励疲钝以临朝，勗自强而不息。<br>
于是孟秋爰谢，听览余日，巡省农功，周行庐室。街里萧条，邑居散逸。营宇寺署，斯廛管库，蕞芮于城隅者，百不处一。所谓尚冠、脩成，黄棘、宣明，建阳、昌阴，北焕、南平，皆夷漫滌荡，无其处而有其名。尔乃阶长乐，登未央，汎太液，淩建章；萦馺娑而欸駘烫，轥枍诣而轢承光；徘徊桂宫，惆怅柏梁。鷩雉雊于台陂，狐兔窟于殿旁；何黍苗之离离，而余思之芒芒！洪钟顿于毁庙，乘风废而弗县；禁省鞠为茂草，金狄迁于灞川。<br>
怀乎萧、曹、魏、邴之相，辛、李、卫、霍之将；衔使则苏属国，震远则张博望；教敷而彝伦叙，兵举而皇威畅；临危而智勇奋，投命而高节亮。暨乎秺侯之忠孝淳深，陆贾之优游宴喜；长卿、渊、云之文，子长、政、骏之史；赵、张、三王之尹京，定国、释之之听理；汲长孺之正直，郑当时之推士；终童山东之英妙，贾生洛阳之才子。飞翠緌，拖鸣玉，以出入禁门者众矣。或被髮左袵，奋迅泥滓；或从容傅会，望表知里。或著显绩而婴时戮；或有大才而无贵仕。皆扬清风于上列，垂令闻而不已。想珮声之遗响，若铿锵之在耳。当音、凤、恭、显之任势也，乃熏灼四方，震耀都鄙。而死之日，曾不得与夫十余公之徒隶齿。才难，不其然乎？<br>
望渐台而扼腕，枭巨猾而余怒。揖不疑于北阙，轼樗里于武库。酒池鉴于商辛，追覆车而不寤；曲阳僭于白虎，化奢淫而无度。命有始而必终，孰长生而久视？武雄略其焉在？近惑文成而溺五利。侔造化以制作，穷山海之奥秘。灵若翔于神岛，奔鲸浪而失水；曝鳞骼于漫沙，陨明月以双坠。擢仙掌以承露，干云汉而上至。致邛、蒟其奚难？惟余欲而是恣。纵逸游于角觝，络甲乙以珠翠。忍生民之减半，勤东岳以虚美。超长怀以遐念，若循环之无赐。<br>
较面朝之焕炳，次后庭之猗靡。壮当熊之忠勇，深辞辇之明智。卫鬒发以光鑑，赵轻体之纤丽。咸善立而声流，亦宠极而祸侈。<br>
津便门以右转，究吾境之所暨。掩细柳而抚剑，快孝文之命帅。周受命以忘身，明戎政之果毅；距华盖于垒和，案乘舆之尊辔；肃天威之临颜，率军礼以长撎。轻棘、霸之儿戏，重条侯之倨贵。<br>
索杜邮其焉在？云孝里之前号。惘辍驾而容与，哀武安以兴悼。争伐赵以徇国，定庙筭之胜负；扞矢言而不纳，反推怨以归咎；未十里于迁路，寻赐剑以刎首。嗟主闇而臣嫉，祸于何而不有？<br>
窥秦墟于渭城，冀阙缅其堙尽；觅陛殿之余基，裁岥岮以隐嶙。想赵使之抱璧，浏睨楹以抗愤。燕图穷而荆发，纷绝袖而自引。筑声厉而高奋，狙潜铅以脱臏。据天位其若兹，亦狼狈而可愍！简良人以自辅，谓斯忠而鞅贤。寄苛制于捐灰，矫扶苏于朔边。儒林填于坑穽，诗书炀而为烟。国灭亡以断后，身刑轘以启前。商法焉得以宿，黄犬何可得牵？野蒲变而为脯，苑鹿化以为马；假谗逆以天权，钳众口而寄坐；兵在颈而顾问，何不早而告我？愿黔黎其谁听，惟请死而获可。健子婴之果决，敢讨贼以纾祸；势土崩而莫振，作降王于路左。萧收图以相刘，料险易与众寡；羽天与而弗取，冠沐猴而纵火。贯三光而洞九泉，曾未足以喻其高下也。<br>
感市闾之菆井，叹尸韩之旧处。丞属号而守阙，人百身以纳赎。岂生命之易投？诚惠爱之洽著。讦望之以求直，亦余心之所恶。想夫人之政术，实幹时之良具。苟明法以释憾，不爱才以成务；弘大体以高贵，非所望于萧传。<br>
造长山而慷慨，伟龙颜之英主。胸中豁其洞开，群善湊而必举。存威格乎天区，亡坟掘而莫御。临揜坎而累抃，步毁垣以延。<br>
越安陵而无讥，谅惠声之寂寞。吊爰丝之正义，伏梁剑于东郭。讯景皇于阳丘，奚信譖而矜谑？陨吴嗣于局下，盖发怒于一博；成七国之称乱；飜助逆以诛错。恨过听而无讨，兹沮善而劝恶。<br>
呰孝元于渭茔，执奄尹以明贬。襃夫君之善行，废园邑以崇俭。过延门而责成，忠何辜而为戮？陷社稷之王章，俾幽死而莫鞠；忲淫嬖之凶忍，勦皇统之孕育。张舅氏之奸渐，贻汉宗之倾覆。<br>
刺哀主于义域，僭天爵于高安。欲法尧而承羞，永终古而不刊。瞰康园之孤坟，悲平后之专絜。殃厥父之篡逆，蒙汉耻而不雪；激义诚而引决，赴丹爓以明节；投宫火而焦糜，从灰熛而俱灭。<br>
骛横桥而旋轸，历敝邑之南垂。门礠石而梁木兰兮，构阿房之屈奇。疏南山以表阙，倬樊川以激池。役鬼傭其犹否，矧人力之所为？工徒斵而未息，义兵纷以交驰。宗祧汙而为沼，岂斯宇之独隳。<br>
由伪新之九庙，夸宗虞而祖黄。驱吁嗟而妖临，搜佞哀以拜郎。誦六艺以饰奸，焚诗书而面牆。心不则于德义，虽异术而同亡。<br>
宗孝宣于乐游，绍衰绪以中兴。不获事于敬养，尽加隆于园陵。兆惟奉明，邑号千人。讯诸故老，造自帝询。隐王母之非命，纵声乐以娱神；虽靡率于旧典，亦观过而知仁。<br>
凭高望之阳隈，体川陆之汙隆。开襟乎清暑之馆，游目乎五祚之宫。交渠引漕，激湍生风，乃有昆明池乎其中。其池则汤汤汗汗，滉瀁弥漫，浩如河汉；日月丽天，出入乎东西；旦似汤谷，夕类虞渊。昔豫章之名宇，披玄流而特起，仪景星于天汉，列牛女以双峙。图万载而不倾，奄摧落于十纪；擢百寻之层观，今数仞之餘趾。振鹭于飞，凫跃鸿渐。乘云颉頏，随波澹淡。瀺灂惊波，唼喋菱芡。华莲烂于渌沼，青蕃蔚乎翠潋。<br>
伊兹池之肇穿，肄水战于荒服；志勤远以极武，良无要于后福。而菜蔬芼实，水物惟错，乃有赡乎原陆。在皇代而物上，故毁之而又复。凡厥寮司，既富而教。咸率贫惰，同整檝棹。收罟课获，引缴举效。鳏夫有室，愁民以乐。徒观其鼓枻回轮，灑钩投網，垂饵出入，挺叉来往。纤经连白，鸣桹厉响。贯鳃尾，掣三牵两。于是弛青鲲于網钜，解赪鲤于黏徽；华鲂跃鳞，素鱮扬鬐。饔人缕切，鸾刀若飞，应刃落俎，靃靃霏霏。红鲜纷其初载，宾旅竦而迟御。既餐服以属厌，泊恬静以无欲。回小人之腹，为君子之虑。<br>
尔乃端策拂茵，弹冠振衣，徘徊丰镐，如渴如饥。心翘懃以仰止，不加敬而自祗。岂三圣之敢梦？窃十乱之或希，经始灵台，成之不日；惟丰及镐，仍京其室。庶人子来，神降之吉；积德延祚，莫二其一。永惟此邦，云谁之识？越可略闻，而难臻其极。子赢锄以借父，训秦法而著色；耕让畔以闲田，沾姬化而生棘。苏张喜而诈骋，虞芮愧而讼息。由此观之，土无常俗，而教有定式。上之迁下，均之埏埴。五方杂会，风流溷淆，惰农好利，不昏作劳。密迩猃狁，戎马生郊；而制者必割，实存操刀。人之升降，与政隆替。杖信则莫不用情，无欲则赏之不窃。虽智弗能理，明弗能察；信此心也，庶免夫戾，如其礼乐，以俟来哲。<br>
<font color=#333333 size=5em>118.剑阁铭</font><br>
<font color=#FF0033>魏晋：张载</font><br>
岩岩梁山，积石峨峨。远属荆衡，近缀岷嶓。南通邛僰，北达褒斜。狭过彭碣，高逾嵩华。<br>
惟蜀之门，作固作镇。是曰剑阁，壁立千仞。穷地之险，极路之峻。世浊则逆，道清斯顺。闭由往汉，开自有晋。<br>
秦得百二，并吞诸侯。齐得十二，田生献筹。矧兹狭隘，土之外区。一人荷戟，万夫趑趄。形胜之地，匪亲勿居。<br>
昔在武侯，中流而喜。山河之固，见屈吴起。兴实在德，险亦难恃。洞庭孟门，二国不祀。自古迄今，天命匪易。凭阻作昏，鲜不败绩。公孙既灭，刘氏衔璧。覆车之轨，无或重迹。勒铭山阿，敢告梁益。<br>
<font color=#333333 size=5em>119.招隐二首</font><br>
<font color=#FF0033>魏晋：左思</font><br>
杖策招隐士，荒涂横古今。<br>
岩穴无结构，丘中有鸣琴。<br>
白云停阴冈，丹葩曜阳林。<br>
石泉漱琼瑶，纤鳞或浮沉。<br>
非必丝与竹，山水有清音。<br>
何事待啸歌？灌木自悲吟。<br>
秋菊兼餱粮，幽兰间重襟。<br>
踌躇足力烦，聊欲投吾簪。<br>
经始东山庐，果下自成榛。<br>
前有寒泉井，聊可莹心神。<br>
峭蒨青葱间，竹柏得其真。<br>
弱叶栖霜雪，飞荣流余津。<br>
爵服无常玩，好恶有屈伸。<br>
结绶生缠牵，弹冠去埃尘。<br>
惠连非吾屈，首阳非吾仁。<br>
相与观所尚，逍遥撰良辰。</p>
<h3 id="font-color-333333-size-5em-120-咏史八首-font-2"><font color=#333333 size=5em>120.咏史八首</font></h3>
<p><font color=#FF0033>魏晋：左思</font><br>
弱冠弄柔翰，卓荦观群书。<br>
著论准过秦，作赋拟子虚。<br>
边城苦鸣镝，羽檄飞京都。<br>
虽非甲胄士，畴昔览穰苴。<br>
长啸激清风，志若无东吴。<br>
铅刀贵一割，梦想骋良图。<br>
左眄澄江湘，右盻定羌胡。<br>
功成不受爵，长揖归田庐。<br>
郁郁涧底松，离离山上苗。<br>
以彼径寸茎，荫此百尺条。<br>
世胄蹑高位，英俊沉下僚。<br>
地势使之然，由来非一朝。<br>
金张藉旧业，七叶珥汉貂。<br>
冯公岂不伟，白首不见招。<br>
吾希段干木，偃息藩魏君。<br>
吾慕鲁仲连，谈笑却秦军。<br>
当世贵不羁，遭难能解纷。<br>
功成耻受赏，高节卓不群。<br>
临组不肯绁，对珪宁肯分。<br>
连玺曜前庭，比之犹浮云。<br>
济济京城内，赫赫王侯居。<br>
冠盖荫四术，朱轮竟长衢。<br>
朝集金张馆，暮宿许史庐。<br>
南邻击钟磬，北里吹笙竽。<br>
寂寂杨子宅，门无卿相舆。<br>
寥寥空宇中，所讲在玄虚。<br>
言论准宣尼，辞赋拟相如。<br>
悠悠百世后，英名擅八区。<br>
皓天舒白日，灵景耀神州。<br>
列宅紫宫里，飞宇若云浮。<br>
峨峨高门内，蔼蔼皆王侯。<br>
自非攀龙客，何为歘来游。<br>
被褐出阊阖，高步追许由。<br>
振衣千仞冈，濯足万里流。<br>
荆轲饮燕市，酒酣气益震。<br>
哀歌和渐离，谓若傍无人。<br>
虽无壮士节，与世亦殊伦。<br>
高眄邈四海，豪右何足陈。<br>
贵者虽自贵，视之若埃尘。<br>
贱者虽自贱，重之若千钧。<br>
主父宦不达，骨肉还相薄。<br>
买臣困樵采，伉俪不安宅。<br>
陈平无产业，归来翳负郭。<br>
长卿还成都，壁立何寥廓。<br>
四贤岂不伟，遗烈光篇籍。<br>
当其未遇时，忧在填沟壑。<br>
英雄有迍邅，由来自古昔。<br>
何世无奇才，遗之在草泽。<br>
习习笼中鸟，举翮触四隅。<br>
落落穷巷士，抱影守空庐。<br>
出门无通路，枳棘塞中涂。<br>
计策弃不收，块若枯池鱼。<br>
外望无寸禄，内顾无斗储。<br>
亲戚还相蔑，朋友日夜疏。<br>
苏秦北游说，李斯西上书。<br>
俯仰生荣华，咄嗟复雕枯。<br>
饮河期满腹，贵足不愿余。<br>
巢林栖一枝，可为达士模。<br>
<font color=#333333 size=5em>121.王明君</font><br>
<font color=#FF0033>魏晋：石崇</font><br>
我本汉家子，将适单于庭。<br>
辞决未及终，前驱已抗旌。<br>
仆御涕流离，辕马悲且鸣。<br>
哀郁伤五内，泣泪沾朱缨。<br>
行行日已远，遂造匈奴城。<br>
延我于穹庐，加我阏氏名。<br>
殊类非所安，虽贵非所荣。<br>
父子见陵辱，对之惭且惊。<br>
杀身良不易，默默以苟生。<br>
苟生亦何聊，积思常愤盈。<br>
愿假飞鸿翼，弃之以遐征。<br>
飞鸿不我顾，伫立以屏营。<br>
昔为匣中玉，今为粪上英。<br>
朝华不足欢，甘与秋草并。<br>
传语后世人，远嫁难为情。<br>
<font color=#333333 size=5em>122.登庐山绝顶望诸峤</font><br>
<font color=#FF0033>魏晋：谢灵运</font><br>
山行非有期，弥远不能辍。<br>
但欲掩昏旦，遂复经圆缺。<br>
扪壁窥龙池，攀枝瞰乳穴。<br>
积峡忽复启，平途俄已绝。<br>
峦垅有合沓，往来无踪辙。<br>
昼夜蔽日月，冬夏共霜雪。<br>
<font color=#333333 size=5em>123.赠羊长史·并序</font><br>
<font color=#FF0033>魏晋：陶渊明</font><br>
左军羊长史，衔使秦川，作此与之。<br>
愚生三季后，慨然念黄虞。<br>
得知千载上，正赖古人书。<br>
圣贤留余迹，事事在中都。<br>
岂忘游心目？关河不可逾。<br>
九域甫已一，逝将理舟舆。<br>
闻君当先迈，负疴不获俱。<br>
路若经商山，为我少踌躇。<br>
多谢绮与甪，精爽今何如？<br>
紫芝谁复采？深谷久应芜。<br>
驷马无贳患，贫贱有交娱。<br>
清谣结心曲，人乖运见疏。<br>
拥怀累代下，言尽意不舒。<br>
<font color=#333333 size=5em>124.画工弃市</font><br>
<font color=#FF0033>魏晋：葛洪</font><br>
元帝后宫既多，不得常见，乃使画工图形，案图召幸之。诸宫人皆赂画工，多者十万，少者亦不减五万。独王嫱不肯，遂不得见。匈奴入朝，求美人为阏氏。于是上案图，以昭君行。及去，召见，貌为后宫第一，善应付，举止优雅。帝悔之，而名籍已定。帝重信于外国，故不复更人。乃穷案其事，画工皆弃市，籍其家，资皆巨万。画工有杜陵毛延寿，为人形，丑好老少，必得其真；安陵陈敞、新丰刘白、龚宽，并工为牛马飞鸟众势，人形好丑，不逮延寿、下杜阳望亦善画，尤善布色，樊育亦善布色：同日弃市。京师画工于是差稀。<br>
<font color=#333333 size=5em>125.杂诗十二首·其二</font><br>
<font color=#FF0033>魏晋：陶渊明</font><br>
白日沦西河，素月出东岭。<br>
遥遥万里晖，荡荡空中景。<br>
风来入房户，夜中枕席冷。<br>
气变悟时易，不眠知夕永。<br>
欲言无予和，挥杯劝孤影。<br>
日月掷人去，有志不获骋。<br>
念此怀悲凄，终晓不能静。<br>
<font color=#333333 size=5em>126.鹪鹩赋</font><br>
<font color=#FF0033>魏晋：张华</font><br>
鹪鹩，小鸟也，生于蒿莱之间，长于藩篱之下，翔集寻常之内，而生生之理足矣。色浅体陋，不为人用，形微处卑，物莫之害，繁滋族类，乘居匹游，翩翩然有以自乐也。彼鹫鹗惊鸿，孔雀翡翠，或淩赤霄之际，或托绝垠之外，翰举足以冲天，觜距足以自卫，然皆负矰婴缴，羽毛入贡。何者？有用于人也。夫言有浅而可以托深，类有微而可以喻大，故赋之云尔。<br>
何造化之多端兮，播群形于万类。惟鹪鹩之微禽兮，亦摄生而受气。育翩翾之陋体，无玄黄以自贵。毛弗施于器用，肉弗登于俎味。鹰鹯过犹俄翼，尚何惧于罿罻。翳荟蒙笼，是焉游集。飞不飘扬，翔不翕习。其居易容，其求易给。巢林不过一枝，每食不过数粒。栖无所滞，游无所盘。匪陋荆棘，匪荣茞兰。动翼而逸，投足而安。委命顺理，与物无患。<br>
伊兹禽之无知，何处身之似智。不怀宝以贾害，不饰表以招累。静守约而不矜，动因循以简易。任自然以为资，无诱慕于世伪。雕鹖介其觜距，鹄鹭轶于云际。稚鸡窜于幽险，孔翠生乎遐裔。彼晨凫与归雁，又矫翼而增逝。咸美羽而丰肌，故无罪而皆毙。徒衔芦以避缴，终为戮于此世。苍鹰鸷而受譄，鹦鹉惠而入笼。屈猛志以服养，块幽絷于九重。变音声以顺旨，思摧翮而为庸。恋钟岱之林野，慕陇坻之高松。虽蒙幸于今日，未若畴昔之从容。<br>
海鸟鶢鶋，避风而至。条枝巨雀，踰岭自致。提挈万里，飘飖逼畏。夫唯体大妨物，而形瑰足玮也。阴阳陶蒸，万品一区。巨细舛错，种繁类殊。鹪螟巢于蚊睫，大鹏弥乎天隅。将以上方不足，而下比有余。普天壤以遐观，吾又安知大小之所如？<br>
<font color=#333333 size=5em>127.七哀诗三首·其二</font><br>
<font color=#FF0033>魏晋：王粲</font><br>
荆蛮非我乡，何为久滞淫。<br>
方舟泝大江，日暮愁我心。<br>
山冈有余映，岩阿增重阴。<br>
狐狸驰赴穴，飞鸟翔故林。<br>
流波激清响，猴猿临岸吟。<br>
迅风拂裳袂，白露沾衣襟。<br>
独夜不能寐，摄衣起抚琴。<br>
丝桐感人情，为我发悲音。<br>
羁旅无终极，忧思壮难任。<br>
<font color=#333333 size=5em>128.轻薄篇</font><br>
<font color=#FF0033>魏晋：张华</font><br>
末世多轻薄，骄代好浮华。<br>
志意既放逸，赀财亦丰奢。<br>
被服极纤丽，肴膳尽柔嘉。<br>
僮仆馀梁肉，婢妾蹈绫罗。<br>
文轩树羽盖，乘马鸣玉珂。<br>
横簪刻玳瑁，长鞭错象牙。<br>
足下金鑮履，手中双莫邪。<br>
宾从焕络绎，侍御何芬葩。<br>
朝与金张期，暮宿许史家。<br>
甲笫面长街，朱门赫嵯峨。<br>
苍梧竹叶青，宜城九酝醝。<br>
浮醪随觞转，素蚁自跳波。<br>
美女兴齐赵，妍唱出西巴。<br>
一顾倾城国，千金不足多。<br>
北里献奇舞，大陵奏名歌。<br>
新声逾激楚，妙妓绝阳阿。<br>
玄鹤降浮云，鱏鱼跃中河。<br>
墨翟且停车，展季犹咨嗟。<br>
淳于前行酒，雍门坐相和。<br>
孟公结重关，宾客不得蹉。<br>
三雅来何迟？耳热眼中花。<br>
盘案互交错，坐席咸喧哗。<br>
簪珥或堕落，冠冕皆倾斜。<br>
酣饮终日夜，明灯继朝霞。<br>
绝缨尚不尤，安能复顾他？<br>
留连弥信宿，此欢难可过。<br>
人生若浮寄，年时忽蹉跎。<br>
促促朝露期，荣乐遽几何？<br>
念此肠中悲，涕下自滂沱。<br>
但畏执法吏，礼防且切蹉。<br>
<font color=#333333 size=5em>129.咏利城山居</font><br>
<font color=#FF0033>魏晋：支遁</font><br>
五岳盘神基，四渎涌荡津。<br>
动求目方智，默守标静仁。<br>
苟不宴出处，托好有常因。<br>
寻元存终古，洞往想逸民。<br>
玉洁箕岩下，金声濑沂滨。<br>
卷华藏纷雾，振褐拂埃尘。<br>
迹从尺蠖曲，道与腾龙伸。<br>
峻无单豹伐，分非首阳真。<br>
长啸归林岭，潇洒任陶钧。<br>
<font color=#333333 size=5em>130.海赋</font><br>
<font color=#FF0033>魏晋：木华</font><br>
昔在帝妫，臣唐之代，天纲浡潏，为凋为瘵；洪涛澜汗，万里无际；长波涾??，迆涎八裔。于是乎禹也，乃铲临崖之阜陆，决陂潢而相沷。启龙门之岝??，垦陵峦而崭凿。群山既略，百川潜渫。泱漭澹泞，腾波赴势。江河既导，万穴俱流，掎拔五岳，竭涸九州。沥滴渗淫，荟蔚云雾，涓流泱瀼，莫不来注。<br>
于廓灵海，长为委输。其为广也，其为怪也，宜其为大也。尔其为状也，则乃浟湙潋滟，浮天无岸；浺瀜沆瀁，渺?湠漫；波如连山，乍合乍散。嘘噏百川，洗涤淮汉；襄陵广舄，??浩汗。<br>
若乃大明?辔于金枢之穴，翔阳逸骇于扶桑之津。彯沙礐石，荡??岛滨。于是鼓怒，溢浪扬浮，更相触搏，飞沫起涛。状如天轮，胶戾而激转；又似地轴，挺拔而争回。岑岺飞腾而反复，五岳鼓舞而相磓。??濆沦而滀漯，郁沏迭而隆颓。盘盓激而成窟，???滐而为魁。?泊柏而迆飏，磊匒匌而相豗。惊浪雷奔，骇水迸集；开合解会，瀼瀼湿湿；葩华踧沑，?泞潗?。<br>
若乃霾曀潜销，莫振莫竦；轻尘不飞，纤萝不动；犹尚呀呷，馀波独涌；澎濞灪?，碨磊山垄。尔其枝岐潭瀹，渤荡成汜。乖蛮隔夷，回互万里。<br>
若乃偏荒速告，王命急宣，飞骏鼓楫，泛海凌山。于是候劲风，揭百尺，维长绡，挂帆席；望涛远决，冏然鸟逝，鹬如惊凫之失侣，倏如六龙之所掣；一越三千，不终朝而济所届。<br>
若其负秽临深，虚誓愆祈，则有海童邀路，马衔当蹊。天吴乍见而仿佛，蝄像暂晓而闪尸。群妖遘迕，眇?冶夷。决帆摧橦，戕风起恶。廓如灵变，惚怳幽暮。气似天霄，叆靅云步。?昱绝电，百色妖露。呵?掩郁，矆睒无度。飞涝相磢，激势相沏。崩云屑雨，浤浤汩汩。??踔湛??，沸溃渝溢。瀖泋濩渭，荡云沃日。<br>
于是舟人渔子，徂南极东，或屑没于鼋鼍之穴，或挂罥于岑?之峰。或掣掣洩洩于裸人之国，或泛泛悠悠于黑齿之邦。或乃萍流而浮转，或因归风以自反。徒识观怪之多骇，乃不悟所历之近远。<br>
尔其为大量也，则南澰朱崖，北洒天墟，东演析木，西薄青徐。经途瀴溟，万万有余。吐云霓，含鱼龙，隐鲲鳞，潜灵居。岂徒积太颠之宝贝，与随侯之明珠。将世之所收者常闻，所未名者若无。且希世之所闻，恶审其名？故可仿像其色，叆霼其形。<br>
尔其水府之内，极深之庭，则有崇岛巨鳌，峌??孤亭。擘洪波，指太清。竭磐石，栖百灵。飏凯风而南逝，广莫至而北征。其垠则有天琛水怪，鲛人之室。瑕石诡晖，鳞甲异质。<br>
若乃云锦散文于沙汭之际，绫罗被光于螺蚌之节。繁采扬华，万色隐鲜。阳冰不冶，阴火潜然。熺炭重燔，吹烱九泉。朱??绿烟，?眇蝉蜎。珊瑚琥珀，群产接连。车渠马瑙，全积如山。鱼则横海之鲸，突扤孤游；戛岩?，偃高涛，茹鳞甲，吞龙舟，噏波则洪涟踧蹜，吹涝则百川倒流。或乃蹭蹬穷波，陆死盐田，巨鳞插云，鬐鬣刺天，颅骨成岳，流膏为渊。若乃岩坻之隈，沙石之嵚；毛翼产鷇，剖卵成禽；凫雏离褷，鹤子淋渗。群飞侣浴，戏广浮深；翔雾连轩，洩洩淫淫；翻动成雷，扰翰为林；更相叫啸，诡色殊音。<br>
若乃三光既清，天地融朗。不泛阳侯，乘??绝往；觌安期于蓬莱，见乔山之帝像。群仙缥眇，餐玉清涯。履阜乡之留舄，被羽翮之襂纚。翔天沼，戏穷溟；甄有形于无欲，永悠悠以长生。且其为器也，包干之奥，括坤之区。惟神是宅，亦只是庐。何奇不有，何怪不储？芒芒积流，含形内虚。旷哉坎德，卑以自居；弘往纳来，以宗以都；品物类生，何有何无。<br>
<font color=#333333 size=5em>131.西长安行</font><br>
<font color=#FF0033>魏晋：傅玄</font><br>
所思兮何在？<br>
乃在西长安。<br>
何用存问妾？<br>
香□双珠环。<br>
何用重存问？<br>
羽爵翠琅玕。<br>
今我兮闻君，<br>
更有兮异心。<br>
香亦不可烧，<br>
环亦不可沉。<br>
香烧日有歇，<br>
环沉日自深。<br>
<font color=#333333 size=5em>132.芙蓉池作</font><br>
<font color=#FF0033>魏晋：曹丕</font><br>
乘辇夜行游，逍遥步西园。<br>
双渠相溉灌，嘉木绕通川。<br>
卑枝拂羽盖，修条摩苍天。<br>
惊风扶轮毂，飞鸟翔我前。<br>
丹霞夹明月，华星出云间。<br>
上天垂光采，五色一何鲜。<br>
寿命非松乔，谁能得神仙。<br>
遨游快心意，保己终百年。<br>
<font color=#333333 size=5em>133.却东西门行</font><br>
<font color=#FF0033>魏晋：曹操</font><br>
鸿雁出塞北，乃在无人乡。<br>
举翅万馀里，行止自成行。<br>
冬节食南稻，春日复北翔。<br>
田中有转蓬，随风远飘扬。<br>
长与故根绝，万岁不相当。<br>
奈何此征夫，安得驱四方！<br>
戎马不解鞍，铠甲不离傍。<br>
冉冉老将至，何时返故乡？<br>
神龙藏深泉，猛兽步高冈。<br>
狐死归首丘，故乡安可忘！<br>
<font color=#333333 size=5em>134.土不同</font><br>
<font color=#FF0033>魏晋：曹操</font><br>
乡土不同，河朔隆冬。<br>
流澌浮漂，舟船行难。<br>
锥不入地，蘴藾深奥。<br>
水竭不流，冰坚可蹈。<br>
士隐者贫，勇侠轻非。<br>
心常叹怨，戚戚多悲。<br>
幸甚至哉！歌以咏志。<br>
<font color=#333333 size=5em>135.大人先生传</font><br>
<font color=#FF0033>魏晋：阮籍</font><br>
大人先生盖老人也，不知姓字。陈天地之始，言神农黄帝之事，昭然也；莫知其生年之数。尝居苏门之山，故世或谓之闲。养性延寿，与自然齐光。其视尧、舜之所事，若手中耳。以万里为一步，以千岁为一朝。行不赴而居不处，求乎大道而无所寓。先生以应变顺和，天地为家，运去势颓，魁然独存。自以为能足与造化推移，故默探道德，不与世同。自好者非之，无识者怪之，不知其变化神微也。而先生不以世之非怪而易其务也。先生以为中区之在天下，曾不若蝇蚊之著帷，故终不以为事，而极意乎异方奇域，游览观乐非世所见，徘徊无所终极。遗其书於苏门之山而去。天下莫知其所如往也。<br>
或遗大人先生书，曰：“天下之贵，莫贵於君子。服有常色，貌有常则，言有常度，行有常式。立则磬折，拱若抱鼓。动静有节，趋步商羽，进退周旋，咸有规矩。心若怀冰，战战栗栗。束身修行，日慎一日。择地而行，唯恐遗失。颂周、孔之遗训，叹唐、虞之道德，唯法是修，为礼是克。手执珪璧，足履绳墨，行欲为目 前检，言欲为无穷则。少称乡闾，长闻邦国，上欲图三公，下不失九州牧。故挟金玉，垂文组，享尊位，取茅土。扬声名於后世，齐功德於往古。奉事君上，牧养百姓。退营私家，育长妻子。卜吉宅，虑乃亿祉。远祸近福，永坚固己。此诚士君子之高致，古今不易之美行也，今先生乃披发而居巨海之中，与若君子者远，吾恐世之叹先生而非之也。行为世所笑，身无自由达，则可谓耻辱矣。身处困苦之地，而行为世俗之所笑，吾为先生不取也。”<br>
於是大人先生乃逌然而叹，假云霓而应之曰：“若之云尚何通哉！夫大人者，乃与造物同体，天地并生，逍遥浮世，与道俱成，变化散聚，不常其形。天地制域於内，而浮明开达於外。天地之永，固非世俗之所及也。吾将为汝言之。<br>
“往者天尝在下，地尝在上，反覆颠倒，未之安固。焉得不失度式而常之？天因地动，山陷川起，云散震坏，六合失理，汝又焉得择地而行，趋步商羽？往者群气争存，万物死虑，支体不从，身为泥土，根拔枝殊，咸失其所，汝又焉得束身修行，磬折抱鼓？李牧功而身死，伯宗忠而世绝，进求利而丧身，营爵赏而家灭，汝又焉得挟金玉万亿，只奉君上，而全妻子乎？<br>
“且汝独不见夫虱之处於褌中，逃乎深缝，匿乎坏絮，自以为吉宅也。行不敢离缝际，动不敢出褌裆，自以为得绳墨也。饥则啮人，自以为无穷食也。然炎丘火流，焦邑灭都，群虱死於褌中而不能出。汝君子之处区内，亦何异夫虱之处褌中乎？悲夫！而乃自以为远祸近幅，坚无穷也。亦观夫阳乌游於尘外，而鹪鹩戏于蓬艾，小大固不相及，汝又何以为若君子闻於余乎？<br>
“且近者，夏丧於商，周播之刘，耿薄为墟，丰、镐成丘。至人未一顾，而世代相酬。厥居未定，他人已有。汝之茅土，谁将与久？是以至人不处而居，不修而治，日月为正，阴阳为期，岂吝情乎世，系累於一时，乘东云，驾西风，与阴守雌，据阳为雄。志得欲从，物莫之穷。又何不能自达而畏夫世笑哉？<br>
“昔者天地开辟，万物并生。大者恬其性，细者静其形。阴藏其气，阳发其精，害无所避，利无所争。放之不失，收之不盈；亡不为夭，存不为寿。福无所得，祸无所咎；各从其命，以度相守。明者不以智胜，暗者不以愚败，弱者不以迫畏，强者不以力尽。盖无君而庶物定，无臣而万事理，保身修性，不违其纪。惟兹若然，故能长久。今汝造音以乱声，作色以诡形，外易其貌，内隐其情。怀欲以求多，诈伪以要名；君立而虐兴，臣设而贼生。坐制礼法，束缚下民。欺愚诳拙，藏智自神。强者睽视而凌暴，弱者憔悴而事人。假廉而成贪，内险而外仁，罪至不悔过，幸遇则自矜。驰此以奏除，故循滞而不振。<br>
“夫无贵则贱者不怨，无富则贫者不争，各足於身而无所求也。恩泽无所归，则死败无所仇。奇声不作，则耳不易听；淫色不显，则目不改视。耳目不相易改，则无以乱其神矣。此先世之所至止也。今汝尊贤以相高，竞能以相尚，争势以相君，宠贵以相加，趋天下以趣之，此所以上下相残也。竭天地万物之至，以奉声色无穷之欲，此非所以养百姓也。於是惧民之知其然，故重赏以喜之，严刑以威之。财匮而赏不供，刑尽而罚不行，乃始有亡国、戮君、溃败之祸。此非汝君子之为乎？汝君子之礼法，诚天下残贼、乱危、死亡之术耳！而乃目以为美行不易之道，不亦过乎！<br>
“今吾乃飘颻於天地之外，与造化为友，朝飧汤谷，夕饮西海，将变化迁易，与道周始。此之於万物，岂不厚哉！故不通於自然者，不足以言道；暗於昭昭者不足与达明，子之谓也。”<br>
先生既申若言，天下之喜奇者异之，慷忾者高之。其不知其体，不见其情，猜耳其道，虚伪之名。莫识其真，弗达其情，虽异而高之，与向之非怪者，蔑如也。至人者，不知乃贵，不见乃神。神贵之道存乎内，而万物运於天外矣。故天下终而不知其用也。<br>
逌乎有宋，扶摇之野。有隐士焉，见之而喜，自以为均志同行也。曰：“善哉！吾得之见而舒愤也。上古质朴纯厚之道已废，而末枝遗华并兴。豺虎贪虐，群物无辜，以害为利，殒性亡驱。吾不忍见也，故去而处兹。人不可与为俦，不若与木石为邻。安期逃乎蓬山，用李潜乎丹水，鲍焦立以枯槁，莱维去而逌死。亦由兹夫！吾将抗志显高，遂终於斯。禽生而兽死，埋形而遗骨，不复返余之生乎！夫志均者相求，好合者齐颜，与夫子同之。”<br>
於是，先生乃舒虹霓以蕃尘，倾雪盖以蔽明，倚瑶厢而徘徊，总众辔而安行，顾而谓之曰：“泰初真人，唯大之根。专气一志，万物以存。退不见后，进不睹先，发西北而造制，启东南以为门。微道德以久娱，跨天地而处尊。夫然成吾体也。是以不避物而处，所赌则宁；不以物为累，所逌则成。彷徉是以舒其意，浮腾足以逞其情。故至人无宅，天地为客；至人无主，天地为所；至人无事，天地为故。无是非之别，无善恶之异。故天下被其泽，而万物所以炽也。若夫恶彼而好我，自是而非人，忿激以争求，贵志而贱身，伊禽生而兽死，尚何显而获荣？悲夫！子之用心也！薄安利以忘生，要求名以丧体，诚与彼其无诡，何枯槁而逌死？子之所好，何足言哉？吾将去子矣。”乃扬眉而荡目，振袖而抚裳，令缓辔而纵策，遂风起而云翔。彼人者瞻之而垂泣，自痛其志；衣草木之皮，伏於岩石之下，惧不终夕而死。<br>
先生过神宫而息，漱吾泉而行，回乎逌而游览焉，见薪於阜者，叹曰：“汝将焉以是终乎哉？”<br>
薪者曰：“是终我乎？不以是终我乎？且圣人无怀，何其哀？盛衰变化，常不於兹？藏器於身，伏以俟时，孙刖足以擒庞，睢折胁而乃休，百里困而相嬴，牙既老而弼周。既颠倒而更来兮，固先穷而后收。秦破六国，兼并其地，夷灭诸侯，南面称帝。姱盛色，崇靡丽。凿南山以为阙，表东海以为门，门万室而不绝，图无穷而永存。美宫室而盛帷□，击钟鼓而扬其章。广苑囿而深池沼，兴渭北而建咸阳。骊木曾未及成林，而荆棘已丛乎阿房。时代存而迭处，故先得而后亡。山东之徒虏，遂起而王天下。由此视之，穷达讵可知耶？且圣人以道德为心，不以富贵为志；以无为用，不以人物为事。尊显不加重，贫贱不自轻，失不自以为辱，得不自以为荣。木根挺而枝远，叶繁茂而华零。无穷之死，犹一朝之生。身之多少，又何足营？”<br>
因叹曰而歌曰：<br>
“日没不周方，月出丹渊中。<br>
阳精蔽不见，阴光大为雄。<br>
亭亭在须臾，厌厌将复东。<br>
离合云雾兮，往来如飘风。<br>
富贵俛仰间，贫贱何必终？<br>
留侯起亡虏，威武赫夷荒。<br>
召平封东陵，一旦为布衣。<br>
枝叶托根柢，死生同盛衰。<br>
得志从命生，失势与时颓。<br>
寒暑代征迈，变化更相推。<br>
祸福无常主，何忧身无归？<br>
推兹由斯理，负薪又何哀？”<br>
先生闻之，笑曰：“虽不及大，庶免小也。”乃歌曰：“天地解兮六和开，星辰霄兮日月颓，我腾而上将何怀？衣弗袭而服美，佩弗饰而自章，上下徘徊兮谁识吾常？”遂去而遐浮，肆云轝，兴气盖，徜徉回翔兮漭漾之外。建长星以为旗兮，击雷霆之康盖。开不周而出车兮，出九野之夷泰。坐中州而一顾兮，望崇山而回迈。端余节而飞旃兮，纵心虑乎荒裔，释前者而弗修兮，驰蒙间而远逌。弃世务之众为兮，何细事之足赖？虚形体而轻举兮，精微妙而神丰。命夷羿使宽日兮，召忻来使缓风。攀扶桑之长枝兮，登扶摇之隆崇。跃潜飘之冥昧兮。洗光曜之昭明。遗衣裳而弗服兮，服云气而遂行。朝造驾乎汤谷兮，夕息马乎长泉。时崦嵫而易气兮，挥若华以照冥。左朱阳以举麾兮，右玄阴以建旗，变容饰而改度，遂腾窃以修征。<br>
阴阳更而代迈，四时奔而相逌，惟仙化之倏忽兮，心不乐乎久留。惊风奋而遗乐兮，虽云起而忘忧，忽电消而神逌兮，历寥廓而遐游。佩日月以舒光兮，登徜徉而上浮，压前进於彼逌道兮，将步足乎虚州。扫紫宫而陈席兮，坐帝室而忽会酬。萃众音而奏乐兮，声惊渺而悠悠。五帝舞而再属兮，六神歌而代周。乐啾啾肃肃，洞心达神，超遥茫茫，心往而忘返，虑大而志矜。<br>
“粤大人微而弗复兮，扬云气而上陈。召大幽之玉女兮，接上王之美人。体云气之逌畅兮，服太清之淑贞。合欢情而微授兮，先艳溢其若神。华兹烨以俱发兮，采色焕其并振。倾玄麾而垂鬓兮，曜红颜而自新。时暧靆而将逝兮，风飘颻而振衣。云气解而雾离兮，霭奔散而永归。心惝惘而遥思兮，眇回目而弗晞。<br>
“扬清风以为旟兮，翼旋轸而反衍。腾炎阳而出疆兮，命祝融而使遣。驱玄冥以摄坚兮，蓐收秉而先戈。勾芒奉毂，浮惊朝霞，寥廓茫茫而靡都兮，邈无俦而独立。倚瑶厢而一顾兮，哀下土之憔悴。分是非以为行兮，又何足与比类？霓旌飘兮云旗蔼，乐游兮出天外。”<br>
大人先生披发飞鬓，衣方离之衣，绕绂阳之带。含奇芝，嚼甘华，吸浮雾，餐霄霞，兴朝云，颺春风。奋乎太极之东，游乎昆仑之西，遗辔颓策，流盼乎唐、虞之都。惘然而思，怅尔若忘，慨然而叹曰：<br>
“呜呼！时不若岁，岁不若天，天不若道，道不若神。神者，自然之根也。彼勾勾者自以为贵夫世矣，而恶知夫世之贱乎兹哉？故与世争贵，贵不足尊；与世争富，富不足先。必超世而绝群，遗俗而独往，登乎太始之前，览乎忽漠之初，虑周流於无外，志浩荡而自舒，飘颻於四运，翻翱翔乎八隅。欲从而彷佛，洸漾而靡拘，细行不足以为毁，圣贤不足以为誉。变化移易，与神明扶。廓无外以为宅，周宇宙以为庐，强八维而处安，据制物以永居。夫如是，则可谓富贵矣。是故不与尧、舜齐德，不与汤、武并功，王、许不足以为匹，杨、丘岂能与比纵？天地且不能越其寿，广成子曾何足与并容？激八风以扬声，蹑元吉之高踪，被九天以开除兮，来云气以驭飞龙，专上下以制统兮，殊古今而靡同。夫世之名利，胡足以累之哉？故提齐而踧楚，掣赵而蹈秦，不满一朝而天下无人，东西南北莫之与邻。悲夫！子之修饰，以余观之，将焉存乎於兹？”<br>
先生乃去之，纷泱莽，轨汤洋，流衍溢，历度重渊，跨青天，顾而逌览焉。则有逍遥以永年，无存忽合，散而上臻。霍分离荡，漾漾洋洋，飙涌云浮，达於摇光。直驰骛乎太初之中，而休息乎无为之宫。太初何如？无后无先。莫究其极，谁识其根。邈渺绵绵，乃反覆乎大道之所存。莫畅其究，谁晓其根。辟九灵而求索，曾何足以自隆？登其万天而通观，浴太始之和风。漂逍遥以远游，遵大路之无穷。遣太乙而弗使，陵天地而径行。超蒙鸿而远迹，左荡莽而无涯，右幽悠而无方，上遥听而无声，下修视而无章。施无有而宅神，永太清乎敖翔。<br>
崔魏高山勃玄云，朔风横厉白雪纷，积水若陵寒伤人。阴阳失位日月颓，地坼石裂林木摧，火冷阳凝寒伤怀。阳和微弱隆阴竭，海冻不流绵絮折，呼吸不通寒伤裂。气并代动变如神，寒倡热随害伤人。熙与真人怀太清，精神专一用意平，寒暑勿伤莫不惊，忧患靡由素气宁。浮雾凌天恣所经，往来微妙路无倾，好乐非世又何争。人且皆死我独生。<br>
真人游，驾八龙，曜日月，载云旗。徘徊逌，乐所之。真人游，太阶夷，□原辟，天地开。雨蒙蒙、风浑浑。登黄山，出栖迟。江河清，洛无埃，云气消，真人来，惟乐哉！时世易，好乐颓，真人去，与天回。反未央，延年寿，独敖世。望我□，何时反？超漫漫，路日远。<br>
先生从此去矣，天下莫知其所终极。盖陵天地而与浮明遨游无始终，自然之至真也。鸲鹆不逾济，貉不度汶，世之常人，亦由此矣。曾不通区域，又况四海之表、天地之外哉！若先生者，以天地为卵耳。如小物细人欲论其长短，议其是非，岂不哀也哉！<br>
<font color=#333333 size=5em>136.艳</font><br>
<font color=#FF0033>魏晋：曹操</font><br>
云行雨步，超越九江之皋。<br>
临观异同，心意怀犹豫，不知当复何从？<br>
经过至我碣石，心惆怅我东海。<br>
<font color=#333333 size=5em>137.饮酒·其九</font><br>
<font color=#FF0033>魏晋：陶渊明</font><br>
清晨闻叩门，倒裳往自开。<br>
问子为谁与？田父有好怀。<br>
壶浆远见候，疑我与时乖。<br>
褴缕茅檐下，未足为高栖。<br>
一世皆尚同，愿君汩其泥。<br>
深感父老言，禀气寡所谐。<br>
纡辔诚可学，违己讵非迷。<br>
且共欢此饮，吾驾不可回。<br>
<font color=#333333 size=5em>138.胡笳十八拍</font><br>
<font color=#FF0033>魏晋：蔡琰</font><br>
我生之初尚无为，我生之后汉祚衰。天不仁兮降乱离，地不仁兮使我逢此时。干戈日寻兮道路危，民卒流亡兮共哀悲。烟尘蔽野兮胡虏盛，志意乖兮节义亏。对殊俗兮非我宜，遭恶辱兮当告谁？笳一会兮琴一拍，心愤怨兮无人知。戎羯逼我兮为室家，将我行兮向天涯。云山万重兮归路遐，疾风千里兮杨尘沙。人多暴猛兮如虺蛇，控弦被甲兮为骄奢。两拍张弦兮弦欲绝，志摧心折兮自悲嗟。越汉国兮入胡城，亡家失身兮不如无生。毡裘为裳兮骨肉震惊，羯膻为味兮枉遏我情。鼙鼓喧兮从夜达明，胡风浩浩兮暗塞营。伤今感昔兮三拍成，衔悲畜恨兮何时平。无日无夜兮不思我乡土，禀气含生兮莫过我最苦。天灾国乱兮人无主，唯我薄命兮没戎虏。殊俗心异兮身难处，嗜欲不同兮谁可与语！寻思涉历兮多艰阻，四拍成兮益凄楚。雁南征兮欲寄边声，雁北归兮为得汉音。雁飞高兮邈难寻，空断肠兮思喑喑。攒眉向月兮抚雅琴，五拍泠泠兮意弥深。冰霜凛凛兮身苦寒，饥对肉酪兮不能餐。夜闻陇水兮声呜咽，朝见长城兮路杳漫。追思往日兮行李难，六拍悲来兮欲罢弹。日暮风悲兮边声四起，不知愁心兮说向谁是！原野萧条兮烽戍万里，俗贱老弱兮少壮为美。逐有水草兮安家葺垒，牛羊满野兮聚如蜂蚁。草尽水竭兮羊马皆徒，七拍流恨兮恶居于此。为天有眼兮何不见我独漂流？为神有灵兮何事处我天南海北头？我不负天兮天何配我殊匹？我不负神匹神何殛我越荒州？制兹八拍兮拟排忧，何知曲成兮心转愁。天无涯兮地无边，我心愁兮亦复然。人生倏忽兮如白驹之过隙，然不得欢乐兮当我之盛年。怨兮欲问天，天苍苍兮上无缘。举头仰望兮空云烟，九拍怀情兮谁与传？城头烽火不曾灭，疆场征战何时歇？杀气朝朝冲塞门，胡风夜夜吹边月。故乡隔兮音尘绝，哭无声兮气将咽。一生辛苦兮缘别离，十拍悲深兮泪成血。我非贪生而恶死，不能捐身兮心有以。生仍冀得兮归桑梓，死当埋骨兮长已矣。日居月诸兮在戎垒，胡人宠我兮有二子。鞠之育之兮不羞耻，愍之念之兮生长边鄙。十有一拍兮因兹起，哀响缠绵兮彻心髓。东风应律兮暖气多，知是汉家天子兮布阳和。羌胡蹈舞兮共讴歌，两国交欢兮罢兵戈。忽遇汉使兮称近诏，遗千金兮赎妾身。喜得生还兮逢圣君，嗟别稚子兮会无因。十有二拍兮哀乐均，去住两情兮难具陈。不谓残生兮却得旋归，抚抱胡儿兮泣下沾衣。汉使迎我兮四牡肥肥，胡儿号兮谁得知？与我生死兮逢此时，愁为子兮日无光辉，焉得羽翼兮将汝归。一步一远兮足难移，魂消影绝兮恩爱遗。十有三拍兮弦急调悲，肝肠搅刺兮人莫我知。身归国兮儿莫之随，心悬悬兮长如饥。四时万物兮有盛衰，唯我愁苦兮不暂移。山高地阔兮见汝无期，更深夜阑兮梦汝来斯。梦中执手兮一喜一悲，觉后痛吾心兮无休歇时。十有四拍兮涕泪交垂，河水东流兮心是思。十五拍兮节调促，气填胸兮谁识曲？处穹庐兮偶殊俗。愿得归来兮天从欲，再还汉国兮欢心足。心有怀兮愁转深，日月无私兮曾不照临。子母分离兮意难任，同天隔越兮如商参，生死不相知兮何处寻！十六拍兮思茫茫，我与儿兮各一方。日东月西兮徒相望，不得相随兮空断肠。对萱草兮忧不忘，弹鸣琴兮情何伤！今别子兮归故乡，旧怨平兮新怨长！泣血仰头兮诉苍苍，胡为生兮独罹此殃！十七拍兮心鼻酸，关山阻修兮独行路难。去时怀土兮心无绪，来时别儿兮思漫漫。塞上黄蒿兮枝枯叶干，沙场白骨兮刀痕箭瘢。风霜凛凛兮春夏寒，人马饥荒兮筋力单。岂知重得兮入长安，叹息欲绝兮泪阑干。胡笳本自出胡中，缘琴翻出音律同。十八拍兮曲虽终，响有余兮思无穷。是知丝竹微妙兮均造化之功，哀乐各随人心兮有变则通。胡与汉兮异域殊风，天与地隔兮子西母东。苦我怨气兮浩于长空，六合虽广兮受之不容！<br>
<font color=#333333 size=5em>139.临高台</font><br>
<font color=#FF0033>魏晋：曹丕</font><br>
临台行高。高以轩。下有水。清且寒。中有黄鹄往且翻。行为臣。当尽忠。愿令皇帝陛下三千岁。宜居此宫。鹄欲南游。雌不能随。我欲躬衔汝。口噤不能开。我欲负之。毛衣摧颓。五里一顾。六里徘徊。<br>
<font color=#333333 size=5em>140.杂诗 其一</font><br>
<font color=#FF0033>魏晋：陶渊明</font><br>
人生无根蒂，飘如陌上尘。分散逐风转，此已非常身。落地为兄弟，何必骨肉亲！得欢当作乐，斗酒聚比邻。盛年不重来，一日难再晨。及时当勉励，岁月不待人。<br>
<font color=#333333 size=5em>141.气出唱</font><br>
<font color=#FF0033>魏晋：曹操</font><br>
游君山，甚为真。<br>
磪?砟硌，尔自为神。<br>
乃到王母台，金阶玉为堂，芝草生殿旁。<br>
东西厢，客满堂。<br>
主人当行觞，坐者长寿遽何央。<br>
长乐甫始宜孙子。<br>
常愿主人增年，与天相守。<br>
<font color=#333333 size=5em>142.归园田居 其一</font><br>
<font color=#FF0033>魏晋：陶渊明</font><br>
少无适俗韵，性本爱丘山。<br>
误落尘网中，一去三十年。(误落 一作：误入)<br>
羁鸟恋旧林，池鱼思故渊。<br>
开荒南野际，守拙归园田。<br>
方宅十余亩，草屋八九间。<br>
榆柳荫后檐，桃李罗堂前。<br>
暧暧远人村，依依墟里烟。<br>
狗吠深巷中，鸡鸣桑树颠。(颠 通 巅)<br>
户庭无尘杂，虚室有余闲。<br>
久在樊笼里，复得返自然。<br>
<font color=#333333 size=5em>143.琴赋</font><br>
<font color=#FF0033>魏晋：嵇康</font><br>
余少好音声，长而玩之。以为物有盛衰，而此无变；滋味有厌，而此不倦。可以导养神气，宣和情志。处穷独而不闷者，莫近于音声也。是故复之而不足，则吟咏以肆志；吟咏之不足，则寄言以广意。然八音之器，歌舞之象，历世才士，并为之赋颂。其体制风流，莫不相袭。称其才干，则以危苦为上；赋其声音，则以悲哀为主；美其感化，则以垂涕为贵。丽则丽矣，然未尽其理也。推其所由，似原不解音声；览其旨趣，亦未达礼乐之情也。众器之中，琴德最优。故缀叙所怀，以为之赋。<br>
其辞曰：<br>
惟椅梧之所生兮，托峻岳之崇冈。披重壤以诞载兮，参辰极而高骧。含天地之醇和兮，吸日月之休光。郁纷纭以独茂兮。飞英蕤于昊苍。夕纳景于吁虞渊兮，旦晞干于九阳。经千载以待价兮，寂神跱而永康。且其山川形势，则盘纡隐深，磪嵬岑嵓。亘岭巉岩，岞崿岖崟。丹崖崄巇，青壁万寻。若乃重巘增起，偃蹇云覆。邈隆崇以极壮，崛巍巍而特秀。蒸灵液以播云，据神渊而吐溜。尔乃颠波奔突，狂赴争流。触岩抵隈，郁怒彪休。汹涌腾薄，奋沫扬涛。瀄汩澎湃，蜿蟺相纠。放肆大川，济乎中州。安回徐迈，寂尔长浮。澹乎洋洋，萦抱山丘。详观其区土之所产毓，奥宇之所宝殖，珍怪琅玕，瑶瑾翕赩，丛集累积，奂衍于其侧。若乃春兰被其东，沙棠殖其西。涓子宅其阳，玉醴涌其前。玄云荫其上，翔鸾集其巅。清露润其肤，惠风流其间。竦肃肃以静谧，密微微其清闲。夫所以经营其左右者，固以自然神丽，而足思愿爱乐矣。<br>
于是遁世之士，荣期绮季之畴，乃相与登飞梁，越幽壑，援琼枝，陟峻崿，以游乎其下。周旋永望，邈若凌飞，邪睨昆仑，俯阚海湄。指苍梧之迢递，临回江之威夷。悟时俗之多累，仰箕山之余辉。羡斯岳之弘敞，心慷慨以忘归。情舒放而远览，接轩辕之遗音。慕老童于騩隅，钦泰容之高吟。顾兹梧而兴虑，思假物以托心。乃斫孙枝，准量所任。至人摅思，制为雅琴。乃使离子督墨，匠石奋斤，夔襄荐法，般倕骋神。锼会裛厕，朗密调均。华绘雕琢，布藻垂文。错以犀象，籍以翠绿。弦以园客之丝，徽以钟山之玉。爰有龙凤之象，古人之形。伯牙挥手，钟期听声。华容灼爚，发采扬明，何其丽也！伶伦比律，田连操张。进御君子，新声憀亮，何其伟也！<br>
及其初调，则角羽俱起，宫徵相证，参发并趣，上下累应。踸踔磥硌，美声将兴，固以和昶而足耽矣。尔乃理正声，奏妙曲，扬白雪，发清角。纷淋浪以流离，奂淫衍而优渥。粲奕奕而高逝，驰岌岌以相属。沛腾遌而竞趣，翕韡晔而繁缛。状若崇山，又象流波。浩兮汤汤，郁兮峨峨。怫烦冤，纡余婆娑。陵纵播逸，霍濩纷葩。检容授节，应变合度。兢名擅业，安轨徐步。洋洋习习，声烈遐布。含显媚以送终，飘余响乎泰素。<br>
若乃高轩飞观，广夏闲房，冬夜肃清，朗月垂光，新衣翠粲，缨徽流芳。于是器冷弦调，心闲手敏。触?如志，唯意所拟。初涉渌水，中奏清徵。雅昶唐尧，终咏微子。宽明弘润，优游躇跱。拊弦安歌，新声代起。歌曰：“凌扶摇兮憩瀛洲，要列子兮为好仇。餐沆瀣兮带朝霞，眇翩翩兮薄天游。齐万物兮超自得，委性命兮任去留。激清响以赴会，何弦歌之绸缪。”于是曲引向阑，众音将歇，改韵易调，奇弄乃发。扬和颜，攘皓腕。飞纤指以驰骛，纷（涩去掉三点水加单人旁）譶以流漫。或徘徊顾慕，拥郁抑按，盘桓毓养，从容秘玩。闼尔奋逸，风骇云乱。牢落凌厉，布濩半散。丰融披离，斐韡奂烂。英声发越，采采粲粲。或间声错糅，状若诡赴。双美并进，骈驰翼驱。初若将乖，后卒同趣。或曲而不屈，直而不倨。或相凌而不乱，或相离而不殊。时劫掎以慷慨，或怨?而踌躇。忽飘飖以轻迈，乍留联而扶疏。或参谭繁促，复叠攒仄。纵横骆驿，奔遁相逼。拊嗟累赞，间不容息。瑰艳奇伟，殚不可识。若乃闲舒都雅，洪纤有宜。清和条昶，案衍陆离。穆温柔以怡怿，婉顺叙而委蛇。或乘险投会，邀隙趋危。譻若离鹍鸣清池，翼若游鸿翔层崖。纷文斐尾，慊縿离纚。微风余音，靡靡猗猗。或搂批攦捋，缥缭潎冽。轻行浮弹，明婳慧。疾而不速，留而不滞。翩绵飘邈，微音迅逝。远而听之，若鸾凤和鸣戏云中；迫而察之，若众葩敷荣曜春风。既丰赡以多姿，又善始而令终。嗟姣妙以弘丽，何变态之无穷！<br>
若夫三春之初，丽服以时。乃携友生，以遨以嬉。涉兰圃，登重基，背长林，翳华芝，临清流，赋新诗。嘉鱼龙之逸豫，乐百卉之荣滋。理重华之遗操，慨远慕而长思。<br>
若乃华堂曲宴，密友近宾，兰肴兼御，旨酒清醇。进南荆，发西秦，绍陵阳，度巴人。变用杂而并起，竦众听而骇神。料殊功而比操，岂笙籥之能伦？<br>
若次其曲引所宜，则广陵止息，东武太山。飞龙鹿鸣，鹍鸡游弦。更唱迭奏，声若自然。流楚窈窕，惩躁雪烦。下逮谣俗，蔡氏五曲，王昭楚妃，千里别鹤。犹有一切，承间簉乏，亦有可观者焉。<br>
然非夫旷远者，不能与之嬉游；非夫渊静者，不能与之闲止；非夫放达者，不能与之无（希去布加厷）；非夫至精者，不能与之析理也。若论其体势，详其风声，器和故响逸，张急故声清，间辽故音庳，弦长故徽鸣。性洁静以端理，含至德之和平。诚可以感荡心志，而发泄幽情矣！是故怀戚者闻之，莫不憯懔惨凄，愀怆伤心，含哀懊咿，不能自禁。其康乐者闻之，则欨愉欢释，抃舞踊溢，留连澜漫，嗢噱终日。若和平者听之，则怡养悦愉，淑穆玄真，恬虚乐古，弃事遗身。是以伯夷以之廉，颜回以之仁，比干以之忠，尾生以之信，惠施以之辩给，万石以之讷慎。其余触类而长，所致非一，同归殊途。或文或质，总中和以统物，咸日用而不失。其感人动物，盖亦弘矣。<br>
于时也，金石寝声，匏竹屏气，王豹辍讴，狄牙丧味。天吴踊跃于重渊，王乔披云而下坠。舞鸑鷟于庭阶，游女飘焉而来萃。感天地以致和，况蚑行之众类。嘉斯器之懿茂，咏兹文以自慰。永服御而不厌，信古今之所贵。<br>
乱曰：愔愔琴德，不可测兮；体清心远，邈难极兮；良质美手，遇今世兮；纷纶翕响，冠众艺兮；识音者希，孰能珍兮；能尽雅琴，唯至人兮！<br>
<font color=#333333 size=5em>144.燕歌行</font><br>
<font color=#FF0033>魏晋：曹丕</font><br>
别日何易会日难。山川悠远路漫漫。郁陶思君未敢言。寄书浮云往不还。涕零雨面毁形颜。谁能怀忧独不叹。耿耿伏枕不能眠。披衣出户步东西。展诗清歌聊自宽。乐往哀来摧心肝。悲风清厉秋气寒。罗帷徐动经秦轩。仰戴星月观云间。飞鸟晨鸣。声气可怜。留连怀顾不自存。<br>
<font color=#333333 size=5em>145.燕歌行</font><br>
<font color=#FF0033>魏晋：曹丕</font><br>
秋风萧瑟天气凉，草木摇落露为霜，群燕辞归鹄南翔。<br>
念君客游思断肠，慊慊思归恋故乡，君何淹留寄他方？<br>
贱妾茕茕守空房，忧来思君不敢忘，不觉泪下沾衣裳。<br>
援琴鸣弦发清商，短歌微吟不能长。<br>
明月皎皎照我床，星汉西流夜未央。<br>
牵牛织女遥相望，尔独何辜限河梁。<br>
<font color=#333333 size=5em>146.饮酒·十八</font><br>
<font color=#FF0033>魏晋：陶渊明</font><br>
子云性嗜酒，家贫无由得，<br>
时赖好事人，载醪祛所惑。<br>
觞来为之尽，是谘无不塞。<br>
有时不肯言，岂不在伐国。<br>
仁者用其心，何尝失显默。<br>
<font color=#333333 size=5em>147.悼亡诗</font><br>
<font color=#FF0033>魏晋：潘岳</font><br>
荏苒冬春谢，寒暑忽流易。之子归穷泉，重壤永幽隔。私怀谁克从？淹留亦何益。黾勉恭朝命，回心反初役。望庐思其人，入室想所历。帏屏无仿佛，翰墨有余迹。流芳未及歇，遗挂犹在壁。怅恍如或存，回遑忡惊惕。如彼翰林鸟，双栖一朝只。如彼游川鱼，比目中路析。春风缘隙来，晨溜承檐滴。寝息何时忘，沉忧日盈积。庶几有时衰，庄缶犹可击。<br>
<font color=#333333 size=5em>148.岁暮和张常侍</font><br>
<font color=#FF0033>魏晋：陶渊明</font><br>
市朝凄旧人，骤骥感悲泉。<br>
明旦非今日，岁暮余何言！<br>
素颜敛光润，白发一己繁。<br>
阔哉秦穆谈，旅力岂未愆！<br>
向夕长风起，寒云没西山。<br>
洌洌气遂严，纷纷飞鸟还。<br>
民生鲜长在，矧伊愁苦缠。<br>
屡阙清酤至，无以乐当年。<br>
穷通靡攸虑，憔悴由化迁。<br>
抚己有深怀，履运增慨然。<br>
<font color=#333333 size=5em>149.咏贫士 其四</font><br>
<font color=#FF0033>魏晋：陶渊明</font><br>
安贫守贱者，自古有黔娄。好爵吾不荣，厚馈吾不酬。一旦寿命尽，弊服仍不周。岂不知其极，非道故无忧。从来将千载，未复见斯俦。朝与仁义生，夕死复何求。</p>
<h3 id="font-color-333333-size-5em-150-气出唱-font-2"><font color=#333333 size=5em>150.气出唱</font></h3>
<p><font color=#FF0033>魏晋：曹操</font><br>
驾六龙，乘风而行。行四海，路下之八邦。历登高山临溪谷，乘云而行。行四海外，东到泰山。仙人玉女，下来翱游。骖驾六龙饮玉浆。河水尽，不东流。解愁腹，饮玉浆。奉持行，东到蓬莱山，上至天之门。玉阙下，引见得入，赤松相对，四面顾望，视正焜煌。开玉心正兴，其气百道至。传告无穷闭其口，但当爱气寿万年。东到海，与天连。神仙之道，出窈入冥，常当专之。心恬澹，无所愒。欲闭门坐自守，天与期气。愿得神之人，乘驾云车，骖驾白鹿，上到天之门，来赐神之药。跪受之，敬神齐。当如此，道自来。<br>
<font color=#333333 size=5em>151.诸人共游周家墓柏下</font><br>
<font color=#FF0033>魏晋：陶渊明</font><br>
今日天气佳，清吹与鸣弹。<br>
感彼柏下人，安得不为欢。<br>
清歌散新声，绿酒开芳颜。<br>
未知明日事，余襟良以殚。<br>
<font color=#333333 size=5em>152.气出唱</font><br>
<font color=#FF0033>魏晋：曹操</font><br>
华阴山，自以为大。高百丈，浮云为之盖。仙人欲来，出随风，列之雨。吹我洞箫，鼓瑟琴，何訚訚！酒与歌戏，今日相乐诚为乐。玉女起，起舞移数时。鼓吹一何嘈嘈。从西北来时，仙道多驾烟，乘云驾龙，郁何务务。遨游八极，乃到昆仑之山，西王母侧，神仙金止玉亭。来者为谁？赤松王乔，乃德旋之门。乐共饮食到黄昏。多驾合坐，万岁长，宜子孙。<br>
<font color=#333333 size=5em>153.五月旦作和戴主簿</font><br>
<font color=#FF0033>魏晋：陶渊明</font><br>
虚舟纵逸棹，回复遂无穷。<br>
发岁始俯仰，星纪奄将中。<br>
南窗罕悴物，北林荣且丰。<br>
神萍写时雨，晨色奏景风。<br>
既来孰不去？人理固有终。<br>
居常待其尽，曲肱岂伤冲。<br>
迁化或夷险，肆志无窊隆。<br>
即事如已高，何必升华嵩。<br>
<font color=#333333 size=5em>154.度关山</font><br>
<font color=#FF0033>魏晋：曹操</font><br>
天地间，人为贵。立君牧民，为之轨则。车辙马迹，经纬四极。黜陟幽明，黎庶繁息。於铄贤圣，总统邦域。封建五爵，井田刑狱。有燔丹书，无普赦赎。皋陶甫侯，何有失职？嗟哉后世，改制易律。劳民为君，役赋其力。舜漆食器，畔者十国，不及唐尧，采椽不斫。世叹伯夷，欲以厉俗。侈恶之大，俭为共德。许由推让，岂有讼曲？兼爱尚同，疏者为戚。<br>
<font color=#333333 size=5em>155.和刘柴桑</font><br>
<font color=#FF0033>魏晋：陶渊明</font><br>
山泽久见招，胡事乃踌躇？<br>
直为亲旧故，未忍言索居。<br>
良辰入奇怀，挈杖还西庐。<br>
荒涂无归人，时时见废墟。<br>
茅茨己就治，新畴复应畲。<br>
谷风转凄薄，春醪解饥劬。<br>
弱女虽非男，慰情良胜无。<br>
栖栖世中事，岁月共相疏。<br>
耕织称其用，过此奚所须。<br>
去去百年外，身名同翳如。<br>
<font color=#333333 size=5em>156.庚子岁五月中从都还阻风于规林·其二</font><br>
<font color=#FF0033>魏晋：陶渊明</font><br>
自古叹行役，我今始知之。<br>
山川一何旷，巽坎难与期。<br>
崩浪聒天响，长风无息时。<br>
久游恋所生，如何淹在兹。<br>
静念园林好，人间良可辞。<br>
当年讵有几？纵心复何疑！<br>
<font color=#333333 size=5em>157.精列</font><br>
<font color=#FF0033>魏晋：曹操</font><br>
厥初生，造化之陶物，莫不有终期。莫不有终期。圣贤不能免，何为怀此忧？愿螭龙之驾，思想昆仑居。思想昆仑居。见期于迂怪，志意在蓬莱。志意在蓬莱。周礼圣徂落，会稽以坟丘。会稽以坟丘。陶陶谁能度？君子以弗忧。年之暮奈何，时过时来微。<br>
<font color=#333333 size=5em>158.示周续之祖企谢景夷三郎</font><br>
<font color=#FF0033>魏晋：陶渊明</font><br>
负疴颓檐下，终日无一欣。<br>
药石有时闲，念我意中人。<br>
相去不寻常，道路邈何因？<br>
周生述孔业，祖谢响然臻。<br>
道丧向千载，今朝复斯闻。<br>
马队非讲肆，校书亦已勤。<br>
老夫有所爱，思与尔为邻。<br>
愿言诲诸子，从我颍水滨。<br>
<font color=#333333 size=5em>159.饮酒·其十</font><br>
<font color=#FF0033>魏晋：陶渊明</font><br>
在昔曾远游，直至东海隅。<br>
道路迥且长，风波阻中途。<br>
此行谁使然？似为饥所驱。<br>
倾身营一饱，少许便有馀。<br>
恐此非名计，息驾归闲居。<br>
<font color=#333333 size=5em>160.杂诗</font><br>
<font color=#FF0033>魏晋：曹植</font><br>
高台多悲风，朝日照北林。之子在万里，江湖迥且深。方舟安可极，离思故难任。孤雁飞南游，过庭长哀吟。翘思慕远人，愿欲托遗音。形影忽不见，翩翩伤我心。<br>
<font color=#333333 size=5em>161.杂诗</font><br>
<font color=#FF0033>魏晋：曹植</font><br>
飞观百余尺，临牖御棂轩。远望周千里，朝夕见平原。烈士多悲心，小人偷自闲。国仇亮不塞，甘心思丧元。抚剑西南望，思欲赴太山。弦急悲声发，聆我慷慨言。<br>
<font color=#333333 size=5em>162.咏三良</font><br>
<font color=#FF0033>魏晋：陶渊明</font><br>
弹冠乘通津，但惧时我遗。<br>
服勤尽岁月，常恐功愈微。<br>
忠情谬获露，遂为君所私。<br>
出则陪文舆，人必侍丹帷。<br>
箴规响已从，计议初无亏。<br>
一朝长逝后，愿言同此归。<br>
厚恩固难忘，君命安可违！<br>
临穴罔惟疑，投义志攸希。<br>
荆棘笼高坟，黄鸟声正悲。<br>
良人不可赎，泫然沾我衣。<br>
<font color=#333333 size=5em>163.从军诗</font><br>
<font color=#FF0033>魏晋：王粲</font><br>
从军征遐路。讨彼东南夷。方舟顺广川。薄暮未安坻。白日半西山。桑梓有余晖。蟋蟀夹岸鸣。孤鸟翩翩飞。征夫心多怀。凄凄令吾悲。下船登高防。草露沾我衣。回身赴床寝。此愁当告谁。身服干戈事。岂得念所私。即戎有授命。兹理不可违。<br>
<font color=#333333 size=5em>164.步出夏门行 冬十月</font><br>
<font color=#FF0033>魏晋：曹操</font><br>
孟冬十月，北风徘徊，天气肃清，繁霜霏霏。鹍鸡晨鸣，鸿雁南飞，鸷鸟潜藏，熊罴窟栖。钱鎛停置，农收积场。逆旅整设，以通贾商。幸甚至哉！歌以咏志。<br>
<font color=#333333 size=5em>165.咏怀</font><br>
<font color=#FF0033>魏晋：阮籍</font><br>
独坐空堂上，谁可与欢者？出门临永路，不见行车马。登高望九州，悠悠分旷野。孤鸟西北飞，离兽东南下。日暮思亲友，晤言用自写。<br>
<font color=#333333 size=5em>166.艳歌何尝行</font><br>
<font color=#FF0033>魏晋：曹丕</font><br>
何尝快。独无忧。但当饮醇酒。炙肥牛。长兄为二千石。中兄被貂裘。小弟虽无官爵。鞍马{马反}{马反}。往来王侯长者游。但当在王侯殿上。快独摴蒲六博。对坐弹棋。男儿居世。各当努力。{?戚}迫日暮。殊不久留。少小相触抵。寒苦常相随。忿恚安足诤。吾中道与卿共别离。约身奉事君。礼节不可亏。上惭沧浪之天。下顾黄中小儿。奈何复老心皇皇。独悲谁能知。<br>
<font color=#333333 size=5em>167.百年歌</font><br>
<font color=#FF0033>魏晋：陆机</font><br>
一十时。颜如蕣华晔有晖。体如飘风行如飞。娈彼孺子相追随。终朝出游薄暮归。六情逸豫心无违。酒将炙奈乐何。清酒将炙奈乐何。<br>
<font color=#333333 size=5em>168.从军诗</font><br>
<font color=#FF0033>魏晋：王粲</font><br>
被羽在先登。甘心除国疾。<br>
<font color=#333333 size=5em>169.咏史</font><br>
<font color=#FF0033>魏晋：左思</font><br>
荆轲饮燕市，酒酣气益震。哀歌和渐离，谓若傍无人。虽无壮士节，与世亦殊伦。高眄邈四海，豪右何足陈。贵者虽自贵，视之若埃尘。贱者虽自贱，重之若千钧。<br>
<font color=#333333 size=5em>170.短歌行</font><br>
<font color=#FF0033>魏晋：曹操</font><br>
周西伯昌，怀此圣德。三分天下，而有其二。<br>
修奉贡献，臣节不坠。崇侯谗之，是以拘系。<br>
后见赦原，赐之斧钺，得使专征，为仲尼所称。<br>
达及德行，犹奉事殷，论叙其美。齐桓之功，为霸之道。<br>
九合诸侯，一匡天下。一匡天下，不以兵车。<br>
正而不谲，其德传称。孔子所叹，并称夷吾，民受其恩。<br>
赐与庙胙，命无下拜。小白不敢尔，天威在颜咫尺。<br>
晋文亦霸，躬奉天王。受赐圭瓒，秬鬯彤弓。<br>
卢弓矢千，虎贲三百人。威服诸侯，师之所尊。<br>
八方闻之，名亚齐桓。河阳之会，诈称周王，是其名纷葩。<br>
<font color=#333333 size=5em>171.黎阳作诗</font><br>
<font color=#FF0033>魏晋：曹丕</font><br>
千骑随风靡。万骑正龙骧。金鼓震上下。干戚纷纵横。白旄若素霓。丹旗发朱光。追思太王德。胥字识足臧。经历万岁林。行行到黎阳。<br>
<font color=#333333 size=5em>172.拟古 其七</font><br>
<font color=#FF0033>魏晋：陶渊明</font><br>
日暮天无云，春风扇微和。佳人美清夜，达曙酣且歌。歌竟长太息，持此感人多。皎皎云间月，灼灼月中华。岂无一时好，不久当如何。<br>
<font color=#333333 size=5em>173.拟挽歌辞 其三</font><br>
<font color=#FF0033>魏晋：陶渊明</font><br>
荒草何茫茫，白杨亦萧萧。严霜九月中，送我出远郊。四面无人居，高坟正嶕峣。马为仰天鸣，风为自萧条。幽室一已闭，千年不复朝。千年不复朝，贤达无奈何。向来相送人，各自还其家。亲戚或余悲，他人亦已歌。死去何所道，托体同山阿。<br>
<font color=#333333 size=5em>174.放歌行</font><br>
<font color=#FF0033>魏晋：陆机</font><br>
容华夙夜零。无故自消歇。<br>
<font color=#333333 size=5em>175.答卢谌诗</font><br>
<font color=#FF0033>魏晋：刘琨</font><br>
厄运初遘。阳爻在六。干象栋倾。坤仪舟覆。横厉纠纷。群妖竞逐。火燎神州。洪流华域。彼黍离离。彼稷育育。哀我皇晋。痛心在目。天地无心。万物同涂。祸淫莫验。福善则虚。逆有全邑。义无完都。英蘂夏落。毒卉冬敷。如彼龟玉。韫椟毁诸。刍狗之谈。其最得乎。咨余软弱。弗克负荷。愆衅仍彰。荣宠屡加。威之不建。祸延凶播。忠陨于国。孝愆于家。斯罪之积。如彼山河。斯衅之深。终莫能磨。郁穆旧姻。嬿婉新婚。不虑其败。唯义是敦。裹粮携弱。匍匐星奔。未辍尔驾。已隳我门。二族偕覆。三孽并根。长惭旧孤。永负冤魂。亭亭孤干。独生无伴。绿叶繁缛。柔条修罕。朝采尔实。夕捋尔竿。竿翠丰寻。逸珠盈椀。实消我忧。忧急用缓。逝将去矣。庭虚情满。虚满伊何。兰桂移植。茂彼春林。瘁此秋棘。有鸟翻飞。不遑休息。匪桐不栖。匪竹不食。永戢东羽。翰抚西翼。我之敬之。废欢辍职。音以赏奏。味以殊珍。文以明言。言以畅神。之子之往。四美不臻。澄醪覆觞。丝竹生尘。素卷莫启。幄无谈宾。既孤我德。又阙我邻。光光叚生。出幽迁乔。资忠履信。武烈文昭。旌弓骍骍。舆马翘翘。乃奋长縻。是辔是镳。何以赠之。竭心公朝。何以叙怀。引领长谣。<br>
<font color=#333333 size=5em>176.诗</font><br>
<font color=#FF0033>魏晋：陈琳</font><br>
节运时气舒。秋风凉且清。闲居心不娱。驾言从友生。翱翔戏长流。逍遥登高城。东望看畴野。回顾览园庭。嘉木凋绿叶。芳草纤红荣。骋哉日月逝。年命将西倾。建功不及时。钟鼎何所铭。收念还寝房。慷慨咏坟经。庶几及君在。立德垂功名。<br>
<font color=#333333 size=5em>177.折杨柳行</font><br>
<font color=#FF0033>魏晋：曹丕</font><br>
西山一何高。高高殊无极。上有两仙僮。不饮亦不食。与我一丸药。光耀有五色。服药四五日。身体生羽翼。轻举乘浮云。倐忽行万亿。流览观四海。茫茫非所识。彭祖称七百。悠悠安可原。老聃适西戎。于今竟不还。王乔假虚辞。赤松垂空言。达人识真伪。愚夫好妄传。追念往古事。愦愦千万端。百家多迂怪。圣道我所观。<br>
<font color=#333333 size=5em>178.大将军宴会被命作诗</font><br>
<font color=#FF0033>魏晋：陆云</font><br>
巍巍明圣。道隆自天。则明分爽。观象洞玄。陵风叶极。绝辉照渊。肃雍往播。福禄来臻。<br>
<font color=#333333 size=5em>179.饮酒·其一</font><br>
<font color=#FF0033>魏晋：陶渊明</font><br>
衰荣无定在，彼此更共之。<br>
邵生瓜田中，宁似东陵时！<br>
寒暑有代谢，人道每如兹。<br>
达人解其会，逝将不复疑。<br>
忽与一樽酒，日夕欢相持。</p>
<h3 id="font-color-333333-size-5em-180-答枣腆诗-font-2"><font color=#333333 size=5em>180.答枣腆诗</font></h3>
<p><font color=#FF0033>魏晋：石崇</font><br>
言念将别。睹物伤情。赠尔话言。要在遗名。惟此遗名。可以全生。<br>
<font color=#333333 size=5em>181.大将军宴会被命作诗</font><br>
<font color=#FF0033>魏晋：陆云</font><br>
在昔奸臣。称乱紫微。神风潜骇。有赫兹威。灵旗树斾。如电斯挥。致天子届。于河之沂。有命冉集。皇舆凯归。<br>
<font color=#333333 size=5em>182.征西大将军京陵王公会射堂皇太子见命作此诗</font><br>
<font color=#FF0033>魏晋：陆云</font><br>
惟岳隆周。生甫及申。天鉴在晋。祚之降神。邈矣遐风。茂德有邻。永言配命。唯晋之镇。<br>
<font color=#333333 size=5em>183.善哉行 其一</font><br>
<font color=#FF0033>魏晋：曹操</font><br>
古公亶甫，积德垂仁。思弘一道，哲王于豳。太伯仲雍，王德之仁。行施百世，断发文身。伯夷叔齐，古之遗贤。让国不用，饿殂首山。智哉山甫，相彼宣王。何用杜伯，累我圣贤。齐桓之霸，赖得仲父。后任竖刁，虫流出户。晏子平仲，积德兼仁。与世沈德，未必思命。仲尼之世，主国为君。随制饮酒，扬波使官。<br>
<font color=#333333 size=5em>184.从军诗</font><br>
<font color=#FF0033>魏晋：王粲</font><br>
悠悠涉荒路。靡靡我心愁。四望无烟火。但见林与丘。城郭生榛棘。蹊径无所由。雚蒲竟广泽。葭苇夹长流。日夕凉风发。翩翩漂吾舟。寒蝉在树鸣。鹳鹄摩天游。客子多悲伤。泪下不可收。朝入谯郡界。旷然消人忧。鸡鸣达四境。黍稷盈原畴。馆宅充鄽里。士女满庄馗。自非贤圣国。谁能享斯休。诗人美乐土。虽客犹愿留。<br>
<font color=#333333 size=5em>185.诗</font><br>
<font color=#FF0033>魏晋：陈琳</font><br>
春天润九野。卉木涣油油。红华纷晔晔。发秀曜中衢。<br>
<font color=#333333 size=5em>186.饮酒·其六</font><br>
<font color=#FF0033>魏晋：陶渊明</font><br>
行止千万端，谁知非与是。<br>
是非苟相形，雷同共誉毁。<br>
三季多此事，达士似不尔。<br>
咄咄俗中愚，且当从黄绮。<br>
<font color=#333333 size=5em>187.上留田行</font><br>
<font color=#FF0033>魏晋：曹丕</font><br>
居世一何不同。上留田。富人食稻粱。上留田。贫子食糟与糠。上留田。贫贱亦何伤。上留田。禄命悬在苍天。上留田。今尔叹息将欲谁怨。上留田。<br>
<font color=#333333 size=5em>188.从军诗</font><br>
<font color=#FF0033>魏晋：王粲</font><br>
朝发邺都桥。暮济白马津。逍遥河堤上。左右望我军。连舫踰万艘。带甲千万人。率彼东南路。将定一举勋。筹策运帷幄。一由我圣君。恨我无时谋。譬诸具官臣。鞠躬中坚内。微画无所陈。许历为完士。一言犹败秦。我有素餐责。诚愧伐檀人。虽无铅刀用。庶几奋薄身。<br>
<font color=#333333 size=5em>189.广陵于马上作诗</font><br>
<font color=#FF0033>魏晋：曹丕</font><br>
观兵临江水。水流何汤汤。戈矛成山林。玄甲耀日光。猛将怀暴怒。胆气正纵横。谁云江水广。一苇可以航。不战屈敌虏。戢兵称贤良。古公宅岐邑。实始剪殷商。孟献营虎牢。郑人惧稽颡。充国务耕殖。先零自破亡。兴农淮泗间。筑室都徐方。量宜运权略。六军咸悦康。岂如东山诗。悠悠多忧伤。<br>
<font color=#333333 size=5em>190.与弟清河云诗十章</font><br>
<font color=#FF0033>魏晋：陆机</font><br>
一章于穆予宗。禀精东岳。诞育祖考。造我南国。南国克靖。实繇洪绩。惟帝念功。载繁其锡。其锡惟何。玄冕衮衣。金石假乐。旄钺授威。匪威是信。称丕远德。奕世台衡。扶帝紫极。二章笃生二昆。克明克俊。遵涂结辙。承风袭问。帝曰钦哉。纂戎列祚。双组式带。绶章载路。即命荆楚。对扬休顾。肇敏厥绩。武功聿举。烟煴芳素。绸缪江浒。昊天不吊。胡宁弃予。三章嗟予人斯。胡德之微。阙彼遗轨。则此顽违。王事靡盬。旍旆屡振。委籍奋戈。统厥征人。祁祁征人。载肃载闲。骙骙戎马。有骃有翰。昔予翼考。惟斯伊抚。今予小子。缪寻末绪。四章有命自天。崇替靡常。王师乘运。席卷江湘。虽备官守。位从武臣。守局下列。譬彼飞尘。洪波电击。与众同湮。颠踣西夏。收迹旧京。俯惭堂搆。仰懵先灵。孰云忍媿。寄之我情。五章伊我俊弟。咨尔士龙。怀袭瑰玮。播殖清风。非德莫懃。非道莫弘。垂翼东畿。耀颖名邦。绵绵洪统。非尔孰崇。依依同生。恩笃情结。义存并济。胡乐之悦。愿尔偕老。携手黄发。六章昔我西征。扼腕川湄。掩涕即路。挥袂长辞。六龙促节。逝不我待。自往迄兹。旷年八祀。悠悠我思。非尔焉在。昔并垂发。今也将老。衔哀茹慼。契阔充饱。嗟我人斯。胡恤之早。七章天步多艰。性命难誓。常惧陨毙。孤魂殊裔。存不阜物。没不增壤。生若朝风。死犹绝景。视彼蜉蝣。方之乔客。眷此黄垆。譬之毙宅。匪身是吝。亮会伊惜。其惜伊何。言纡其思。其思伊何。悲彼旷载。八章出车戒涂。言告言归。蓐食警驾。夙兴宵驰。濛雨之阴。炤月之煇。陵陵峻阪。川越洪漪。爰届爰止。步彼高堂。失尔朔迈。良愿中荒。我心永怀。匪悦匪康。九章昔我斯逝。兄弟孔备。今予来思。我凋我瘁。昔我斯逝。族有余荣。今我来思。堂有哀声。我行其道。鞠为茂草。我履其房。物存人亡。拊膺涕泣。血泪彷徨。十章企伫朔路。言欢尔归。心存言宴。目想容辉。迫彼窀穸。载驱东路。系情桑梓。肆力丘墓。栖迟中流。心怀罔极。眷言顾之。使我心恻。<br>
<font color=#333333 size=5em>191.饮酒·十九</font><br>
<font color=#FF0033>魏晋：陶渊明</font><br>
畴昔苦长饥，投耒去学仕。<br>
将养不得节，冻馁固缠己。<br>
是时向立年，志意多所耻。<br>
遂尽介然分，拂衣归田里，<br>
冉冉星气流，亭亭复一纪。<br>
世路廓悠悠，杨朱所以止。<br>
虽无挥金事，浊酒聊可恃。<br>
<font color=#333333 size=5em>192.赠白马王彪</font><br>
<font color=#FF0033>魏晋：曹植</font><br>
序曰：黄初四年五月，白马王、任城王与余俱朝师，会节气。到洛阳，任城王薨。至七月与白马王还国。后有司以二王归藩，道路宜异宿止。意毒恨之。盖以大别在数日，是用自剖，与王辞焉。愤而成篇。谒帝承明庐，逝将归旧疆。清晨发皇邑，日夕过首阳。伊洛广且深，欲济川无梁。泛舟越洪涛，怨彼东路长。顾瞻恋城阙，引领情内伤。太谷何寥廓，山树郁苍苍。霖雨泥我涂，流潦浩纵横。中逵绝无轨，改辙登高冈。修坂造云日，我马玄以黄。玄黄犹能进，我思郁以纾。郁纾将何念？亲爱在离居。本图相与偕，中更不克俱。鸱枭鸣衡轭，豺狼当路衢。苍蝇间白黑，谗巧反亲疏。欲还绝无蹊，揽辔止踟蹰。踟蹰亦何留？相思无终极。秋风发微凉，寒蝉鸣我侧。原野何萧条，白日忽西匿。归鸟赴乔林，翩翩厉羽翼。孤兽走索群，衔草不遑食。感物伤我怀，抚心长太息。太息将何为？天命与我违。奈何念同生，一往形不归。孤魂翔故域，灵柩寄京师。存者忽复过，亡没身自衰。人生处一世，去若朝露晞。年在桑榆间，影响不能追。自顾非金石，咄唶令心悲。心悲动我神，弃置莫复陈。丈夫志四海，万里犹比邻。恩爱苟不亏，在远分日亲。何必同衾帱，然后展殷勤。忧思成疾疢，无乃儿女仁。仓卒骨肉情，能不怀苦辛？苦辛何虑思？天命信可疑。虚无求列仙，松子久吾欺。变故在斯须，百年谁能持？离别永无会，执手将何时？王其爱玉体，俱享黄发期。收泪即长路，援笔从此辞。<br>
<font color=#333333 size=5em>193.乞食</font><br>
<font color=#FF0033>魏晋：陶渊明</font><br>
饥来驱我去，不知竟何之。<br>
行行至斯里，叩门拙言辞。<br>
主人解余意，遗赠岂虚来。<br>
谈谐终日夕，觞至辄倾杯。<br>
情欣新知欢，言咏遂赋诗。<br>
感子漂母惠，愧我非韩才。<br>
衔戢知何谢，冥报以相贻。<br>
<font color=#333333 size=5em>194.宴会诗</font><br>
<font color=#FF0033>魏晋：陈琳</font><br>
凯风飘阴云。白日扬素晖。良友招我游。高会宴中闱。玄鹤浮清泉。绮树焕青蕤。<br>
<font color=#333333 size=5em>195.从军诗</font><br>
<font color=#FF0033>魏晋：王粲</font><br>
从军有苦乐。但问所从谁。所从神且武。焉得久劳师。相公征关右。赫怒震天威。一举灭獯虏。再举服羌夷。西收边地贼。忽若俯拾遗。陈赏越丘山。酒肉踰川坻。军中多饫饶。人马皆溢肥。徒行兼乘还。空出有余资。拓地三千里。往返速若飞。歌舞入邺城。所愿获无违。昼日处大朝。日暮薄言归。外参时明政。内不废家私。禽兽惮为牺。良苗实已挥。窃慕负鼎翁。愿厉朽钝姿。不能效沮溺。相随把锄犂。熟览夫子诗。信知所言非。<br>
<font color=#333333 size=5em>196.从军诗</font><br>
<font color=#FF0033>魏晋：王粲</font><br>
凉风厉秋节。司典告详刑。我君顺时发。桓桓东南征。泛舟盖长川。陈卒被隰埛。征夫怀亲戚。谁能无恋情。拊衿倚舟樯。眷眷思邺城。哀彼东山人。喟然感鹤鸣。日月不安处。人谁获恒宁。昔人从公旦。一徂辄三龄。今我神武师。暂往必速平。弃余亲睦恩。输力竭忠贞。惧无一夫用。报我素餐诚。夙夜自恲性。思逝若抽萦。将秉先登羽。岂敢听金声。<br>
<font color=#333333 size=5em>197.归园田居 其五</font><br>
<font color=#FF0033>魏晋：陶渊明</font><br>
怅恨独策还，崎岖历榛曲。山涧清且浅，遇以濯吾足。漉我新熟酒，双鸡招近局。日入室中暗，荆薪代明烛。欢来苦夕短，已复至天旭。<br>
<font color=#333333 size=5em>198.饮酒·二十</font><br>
<font color=#FF0033>魏晋：陶渊明</font><br>
羲农去我久，举世少复真。<br>
汲汲鲁中叟，弥缝使其淳。<br>
凤鸟虽不至，礼乐暂得新，<br>
洙泗辍微响，漂流逮狂秦。<br>
诗书复何罪？一朝成灰尘。<br>
区区诸老翁，为事诚殷勤。<br>
如何绝世下，六籍无一亲。<br>
终日驰车走，不见所问津。<br>
若复不快饮，空负头上巾。<br>
但恨多谬误，君当恕醉人。<br>
<font color=#333333 size=5em>199.饮酒·其三</font><br>
<font color=#FF0033>魏晋：陶渊明</font><br>
道丧向千载，人人惜其情。<br>
有酒不肯饮，但顾世间名。<br>
所以贵我身，岂不在一生？<br>
一生复能几，倏如流电惊。<br>
鼎鼎百年内，持此欲何成！<br>
<font color=#333333 size=5em>200.驾出北郭门行</font><br>
<font color=#FF0033>魏晋：阮瑀</font><br>
驾出北郭门。马樊不肯驰。下车步踟蹰。仰折枯杨枝。顾闻丘林中。噭噭有悲啼。借问啼者出。何为乃如斯。亲母舍我殁。后母憎孤儿。饥寒无衣食。举动鞭捶施。骨消肌肉尽。体若枯树皮。藏我空室中。父还不能知。上冢察故处。存亡永别离。亲母何可见。泪下声正嘶。弃我于此间。穷厄岂有赀。传告后代人。以此为明规。<br>
<font color=#333333 size=5em>201.庚戌岁九月中于西田获早稻</font><br>
<font color=#FF0033>魏晋：陶渊明</font><br>
人生归有道，衣食固其端；孰是都不营，而以求自安。开春理常业，岁功聊可观；晨出肆微勤，日入负耒还。山中饶霜露，风气亦先寒，田家岂不苦？弗获辞此难。四体诚乃疲，庶无异患干。盥濯息簷下，斗酒散襟颜，遥遥沮溺心，千载乃相关。但愿长如此，躬耕非所叹。<br>
<font color=#333333 size=5em>202.诗</font><br>
<font color=#FF0033>魏晋：陈琳</font><br>
高会时不娱。覊客难为心。殷怀从中发。悲感激清音。投觞罢欢坐。逍遥步长林。萧萧山谷风。黯黯天路阴。惆怅忘旋反。歔欷涕沾襟。<br>
<font color=#333333 size=5em>203.芙蓉池作诗</font><br>
<font color=#FF0033>魏晋：曹丕</font><br>
乘辇夜行游。逍遥步西园。双渠相溉灌。嘉木绕通川。卑枝拂羽盖。修条摩苍天。惊风扶轮毂。飞鸟翔我前。丹霞夹明月。华星出云间。上天垂光彩。五色一何鲜。寿命非松乔。谁能得神仙。遨游快心意。保己终百年。<br>
<font color=#333333 size=5em>204.百年歌</font><br>
<font color=#FF0033>魏晋：陆机</font><br>
二十时。肤体彩泽人理成。美目淑貌灼有荣。被服冠带丽且清。光车骏马游都城。高谈雅步何盈盈。酒将炙奈乐何。清酒将炙奈乐何。<br>
<font color=#333333 size=5em>205.归园田居·其六</font><br>
<font color=#FF0033>魏晋：陶渊明</font><br>
种苗在东皋，苗生满阡陌。<br>
虽有荷锄倦，浊酒聊自适。<br>
日暮巾柴车，路暗光已夕。<br>
归人望烟火，稚子候檐隙。<br>
问君亦何为，百年会有役。<br>
但愿桑麻成，蚕月得纺绩。<br>
素心正如此，开径望三益。<br>
<font color=#333333 size=5em>206.庚子岁五月中从都还阻风于规林·其一</font><br>
<font color=#FF0033>魏晋：陶渊明</font><br>
行行循归路，计日望旧居。<br>
一欣侍温颜，再喜见友于。<br>
鼓棹路崎曲，指景限西隅。<br>
江山岂不险？归子念前涂。<br>
凯风负我心，戢楪守穷湖。<br>
高莽眇无界，夏木独森疏。<br>
谁言客舟远？近瞻百里余。<br>
延目识南岭，空叹将焉如！<br>
<font color=#333333 size=5em>207.从军诗</font><br>
<font color=#FF0033>魏晋：王粲</font><br>
楼船凌洪波。寻戈刺羣虏。<br>
<font color=#333333 size=5em>208.善哉行</font><br>
<font color=#FF0033>魏晋：曹丕</font><br>
朝游高台观。夕宴华池阴。大酋奉甘醪。狩人献嘉宾。齐倡发东舞。秦筝奏西音。有客从南来。为我弹清琴。五音纷繁会。拊者激微吟。淫鱼乘波听。踊跃自浮沉。飞鸟翻翔舞。悲鸣集北林。乐极哀情来。寥亮摧肝心。清角岂不妙。德薄所不任。大哉子野言。弭弦且自禁。<br>
<font color=#333333 size=5em>209.孟津诗</font><br>
<font color=#FF0033>魏晋：曹丕</font><br>
良辰启初节。高会构欢娱。通天拂景云。俯临四达衢。羽爵浮象樽。珍膳盈豆区。清歌发妙曲。乐正奏笙竽。曜灵忽西迈。炎烛继望舒。翊日浮黄河。长驱旋邺都。</p>
<h3 id="font-color-333333-size-5em-210-饮酒·其八-font-2"><font color=#333333 size=5em>210.饮酒·其八</font></h3>
<p><font color=#FF0033>魏晋：陶渊明</font><br>
青松在东园，众草没其姿，<br>
凝霜殄异类，卓然见高枝。<br>
连林人不觉，独树众乃奇。<br>
提壶抚寒柯，远望时复为。<br>
吾生梦幻间，何事绁尘羁。<br>
<font color=#333333 size=5em>211.大将军宴会被命作诗</font><br>
<font color=#FF0033>魏晋：陆云</font><br>
皇皇帝祜。诞隆骏命。四祖正家。天禄保定。叡哲惟晋。世有明圣。如彼日月。万景攸正。<br>
<font color=#333333 size=5em>212.还旧居</font><br>
<font color=#FF0033>魏晋：陶渊明</font><br>
畴昔家上京，六载去还归。<br>
今日始复来，恻怆多所悲。<br>
阡陌不移旧，邑屋或时非。<br>
履历周故居，邻老罕复遗，<br>
步步寻往迹，有处特依依。<br>
流幻百年中，寒暑日相推。<br>
常恐大化尽，气力不及衰。<br>
拨置且莫念，一觞聊可挥。<br>
<font color=#333333 size=5em>213.赠梅公明诗</font><br>
<font color=#FF0033>魏晋：繁钦</font><br>
瞻我北园。有条者桑。遘此春景。既茂且长。氤氲吐叶。柔润有光。黄条蔓衍。青鸟来翔。日月其迈。时不可忘。公子瞻旃。勋名乃彰。<br>
<font color=#333333 size=5em>214.饮酒 其五</font><br>
<font color=#FF0033>魏晋：陶渊明</font><br>
结庐在人境，而无车马喧。<br>
问君何能尔？心远地自偏。<br>
采菊东篱下，悠然见南山。<br>
山气日夕佳，飞鸟相与还。<br>
此中有真意，欲辨已忘言。(辨 通：辩)<br>
<font color=#333333 size=5em>215.丹霞蔽日行</font><br>
<font color=#FF0033>魏晋：曹丕</font><br>
丹霞蔽日。彩虹垂天。谷水潺潺。木落翩翩。孤禽失羣。悲鸣云间。月盈则冲。华不再繁。古来有之。嗟我何言。<br>
<font color=#333333 size=5em>216.答刘桢诗</font><br>
<font color=#FF0033>魏晋：徐干</font><br>
与子别无几。所经未一旬。我思一何笃。其愁如三春。虽路在咫尺。难涉如九关。陶陶朱夏德。草木昌且繁。<br>
<font color=#333333 size=5em>217.赠欧阳建诗</font><br>
<font color=#FF0033>魏晋：石崇</font><br>
文藻譬春华。飘飖若鸿飞。<br>
<font color=#333333 size=5em>218.薤露行</font><br>
<font color=#FF0033>魏晋：曹操</font><br>
惟汉廿二世，所任诚不良。沐猴而冠带，知小而谋疆。犹豫不敢断，因狩执君王。白虹为贯日，己亦先受殃。贼臣持国柄，杀主灭宇京。荡覆帝基业，宗庙以燔丧。播越西迁移，号泣而且行。瞻彼洛城郭，微子为哀伤。<br>
<font color=#333333 size=5em>219.饮酒·其二</font><br>
<font color=#FF0033>魏晋：陶渊明</font><br>
积善云有报，夷叔在西山。<br>
善恶苟不应，何事空立言！<br>
九十行带索，饥寒况当年。<br>
不赖固穷节，百世当谁传。<br>
<font color=#333333 size=5em>220.读《山海经》 其三</font><br>
<font color=#FF0033>魏晋：陶渊明</font><br>
迢迢槐江岭，是为玄圃丘。西南望崑墟，光气难与俦。亭亭明玕照，洛洛清淫流。恨不及周穆，托乘一来游。<br>
<font color=#333333 size=5em>221.折杨柳行</font><br>
<font color=#FF0033>魏晋：曹丕</font><br>
端居若无悰。驾游博望山。<br>
<font color=#333333 size=5em>222.于谯作诗</font><br>
<font color=#FF0033>魏晋：曹丕</font><br>
清衣延贵客。明烛发高光。丰膳漫星陈。旨酒盈玉觞。弦歌奏新曲。游响拂丹梁。余音赴迅节。慷慨时激扬。献酬纷交错。雅舞何锵锵。罗缨从风飞。长剑自低昂。穆穆众君子。和合同乐康。<br>
<font color=#333333 size=5em>223.杂诗</font><br>
<font color=#FF0033>魏晋：曹植</font><br>
南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿？俯仰岁将暮，荣耀难久恃。<br>
<font color=#333333 size=5em>224.皇太子赐燕诗</font><br>
<font color=#FF0033>魏晋：陆机</font><br>
茂德有赫。思媚上帝。配天光宅。诞育皇储。仪刑在昔。徽言时宣。福禄来格。劳谦降贵。肆敬下臣。肇彼先驱。<br>
<font color=#333333 size=5em>225.拟明月皎夜光诗</font><br>
<font color=#FF0033>魏晋：陆机</font><br>
岁暮凉风发。昊天肃明明。招摇西北指。天汉东南倾。朗月照闲房。蟋蟀吟户庭。翻翻归雁集。嘒嘒寒蝉鸣。畴昔同晏友。翰飞戾高冥。服美改声听。居愉遗旧情。织女无机杼。大梁不架楹。<br>
<font color=#333333 size=5em>226.杂诗</font><br>
<font color=#FF0033>魏晋：曹植</font><br>
仆夫早严驾，吾行将远游。远游欲何之？吴国为我仇。将骋万里途，东路安足由？江介多悲风，淮泗驰急流。愿欲一轻济，惜哉无方舟。闲居非吾志，甘心赴国忧。<br>
<font color=#333333 size=5em>227.百年歌</font><br>
<font color=#FF0033>魏晋：陆机</font><br>
百岁时。盈数已登肌肉单。四支百节还相患。目若浊镜口垂涎。呼吸嚬蹙反侧难。茵褥滋味不复安。<br>
<font color=#333333 size=5em>228.咏贫士 其五</font><br>
<font color=#FF0033>魏晋：陶渊明</font><br>
袁安困积雪，邈然不可干。阮公见钱入，即日弃其官。刍槁有常温，采莒足朝餐。岂不实辛苦，所惧非饥寒。贫富常交战，道胜无戚颜。至德冠邦闾，清节映西关。<br>
<font color=#333333 size=5em>229.拟古 其二</font><br>
<font color=#FF0033>魏晋：陶渊明</font><br>
辞家夙严驾，当往至无终。问君今何行？非商复非戎。闻有田子泰，节义为士雄。斯人久已死，乡里习其风。生有高世名，既没传无穷。不学狂驰子，直在百年中。<br>
<font color=#333333 size=5em>230.于王抚军座送客</font><br>
<font color=#FF0033>魏晋：陶渊明</font><br>
秋日凄且厉，百卉具已腓。<br>
爰以履霜节，登高饯将归。<br>
寒气冒山泽，游云倏无依。<br>
洲渚四缅邈，风水互乖违。<br>
瞻夕欣良宴，离言聿云悲。<br>
晨鸟暮来还，悬车敛馀辉。<br>
逝止判殊路，旋驾怅迟迟。<br>
目送回舟远，情随万化遗。<br>
<font color=#333333 size=5em>231.百年歌</font><br>
<font color=#FF0033>魏晋：陆机</font><br>
八十时。明已损目聪去耳。前言往行不复纪。辞官致禄归桑梓。安车驷马入旧里。乐事告终忧事始。<br>
<font color=#333333 size=5em>232.月重轮行</font><br>
<font color=#FF0033>魏晋：陆机</font><br>
人生一时。月重轮。盛年安可持。月重轮。吉凶倚伏。百年莫我与期。临川曷悲悼。兹去不从肩。月重轮。功名不勗之。善哉。古人扬声。敷闻九服。身名流何穆。既自才难。既嘉运。亦易愆。俛仰行老。存没将何所观。志士慷慨独长叹。独长叹。<br>
<font color=#333333 size=5em>233.赠弟士龙诗</font><br>
<font color=#FF0033>魏晋：陆机</font><br>
行矣怨路长。惄焉伤别促。指途悲有余。临觞欢不足。我若西流水。子为东峙岳。慷慨逝言感。徘徊居情育。安得携手俱。契阔成騑服。<br>
<font color=#333333 size=5em>234.悲从弟仲德</font><br>
<font color=#FF0033>魏晋：陶渊明</font><br>
衔哀过旧宅，悲泪应心零。<br>
借问为谁悲？怀人在九冥。<br>
礼服名群从，恩爱若同生。<br>
门前执手时，何意尔先倾！<br>
在数竟不免，为山不及成。<br>
慈母沈哀疚，二胤才数龄。<br>
双位委空馆，朝夕无哭声。<br>
流尘集虚坐，宿草旅前庭。<br>
阶除旷游迹，园林独馀情。<br>
翳然乘化去，终天不复形。<br>
迟迟将回步，恻恻悲襟盈。<br>
<font color=#333333 size=5em>235.饮马长城窟行</font><br>
<font color=#FF0033>魏晋：曹丕</font><br>
浮舟横大江。讨彼犯荆虏。武将齐贯錍。征人伐金鼓。长戟十万队。幽冀百石弩。发机若雷电。一发连四五。<br>
<font color=#333333 size=5em>236.赠刘琨诗二十首 二十</font><br>
<font color=#FF0033>魏晋：卢谌</font><br>
邈矣达度。唯道是杖。形有未泰。神无不畅。如川之流。如渊之量。上弘栋隆。下塞民望。<br>
<font color=#333333 size=5em>237.诗</font><br>
<font color=#FF0033>魏晋：陆机</font><br>
瓮余残酒。膝有横琴。<br>
<font color=#333333 size=5em>238.为顾彦先赠妇诗二首其一</font><br>
<font color=#FF0033>魏晋：陆机</font><br>
辞家远行游。悠悠三千里。京洛多风尘。素衣化为缁。循身悼忧苦。感念同怀子。隆思乱心曲。沈欢滞不起。欢沈难克兴。心乱谁为理。愿假归鸿翼。翻飞浙江汜。<br>
<font color=#333333 size=5em>239.赴太子洗马时作诗</font><br>
<font color=#FF0033>魏晋：陆机</font><br>
希世无高符。营道无烈心。靖端肃有命。假檝越江潭。亲友赠予迈。挥泪广川阴。抚膺解携手。永叹结遗音。无迹有所匿。寂寞声必沈。肆目眇不及。缅然若双潜。南望泣玄渚。北迈涉长林。谷风拂修薄。油云翳高岑。亹亹孤兽骋。嘤嘤思鸟吟。感物恋堂室。离思一何深。伫立慨我叹。寤寐涕盈衿。惜无怀归志。辛苦谁为心。</p>
<h3 id="font-color-333333-size-5em-240-拟迢迢牵牛星诗-font-2"><font color=#333333 size=5em>240.拟迢迢牵牛星诗</font></h3>
<p><font color=#FF0033>魏晋：陆机</font><br>
昭昭清汉晖。粲粲光天步。牵牛西北回。织女东南顾。华容一何冶。挥手如振素。怨彼河无梁。悲此年岁暮。跂彼无良缘。睆焉不得度。引领望大川。双涕如霑露。<br>
<font color=#333333 size=5em>241.拟明月何皎皎诗</font><br>
<font color=#FF0033>魏晋：陆机</font><br>
安寝北堂上。明月入我牖。照之有余辉。揽之不盈手。凉风绕曲房。寒蝉鸣高柳。踟蹰感节物。我行永已久。游宦会无成。离思难常守。<br>
<font color=#333333 size=5em>242.拟东城一何高诗</font><br>
<font color=#FF0033>魏晋：陆机</font><br>
西山何其峻。层曲郁崔嵬。零露弥天坠。蕙叶凭林衰。寒暑相因袭。时逝忽如颓。三闾结飞辔。大耋嗟落晖。曷为牵世务。中心若有违。京洛多妖丽。玉颜侔琼蕤。闲夜抚鸣琴。惠音清且悲。长歌赴促节。哀响逐高徽。一唱万夫叹。再唱梁尘飞。思为河曲鸟。双游沣水湄。<br>
<font color=#333333 size=5em>243.答潘尼诗</font><br>
<font color=#FF0033>魏晋：陆机</font><br>
于穆同心。如琼如琳。我东曰徂。来饯其琛。彼美潘生。实综我心。探子玉怀。畴尔惠音。<br>
<font color=#333333 size=5em>244.赠潘尼诗</font><br>
<font color=#FF0033>魏晋：陆机</font><br>
水会于海。云翔于天。道之所混。孰后孰先。及子虽殊。同升太玄。舍彼玄冕。袭此云冠。遗情市朝。永志丘园。静犹幽谷。动若挥兰。<br>
<font color=#333333 size=5em>245.悲哉行</font><br>
<font color=#FF0033>魏晋：陆机</font><br>
游客芳春林。春芳伤客心。和风飞清响。鲜云垂薄阴。蕙草饶淑气。时鸟多好音。翩翩鸣鸠羽。喈喈仓庚吟。幽兰盈通谷。长秀被高岑。女萝亦有托。蔓葛亦有寻。伤哉客游士。忧思一何深。目感随气草。耳悲咏时禽。寤寐多远念。缅然若飞沈。愿托归风响。寄言遗所钦。<br>
<font color=#333333 size=5em>246.读《山海经》 其十一</font><br>
<font color=#FF0033>魏晋：陶渊明</font><br>
巨猾肆威暴，钦[鸟丕]违帝旨。窫窳强能变，祖江遂独死。明明上天四，为恶不可履。长枯固已剧，鵕鹗岂足恃！<br>
<font color=#333333 size=5em>247.离友诗</font><br>
<font color=#FF0033>魏晋：曹植</font><br>
凉风肃兮白露滋。木感气兮条叶辞。临渌水兮登崇基。折秋华兮采灵芝。寻永归兮赠所思。感离隔兮会无期。伊郁悒兮情不怡。<br>
<font color=#333333 size=5em>248.杂诗</font><br>
<font color=#FF0033>魏晋：曹植</font><br>
揽衣出中闺。逍遥步两楹。闲房何寂寞。绿草被阶庭。空室自生风。百鸟翩南征。春思安可忘。忧戚与我幷。佳人在远遁。妾身单且茕。欢会难再遇。芝兰不重荣。人皆弃旧爱。君岂若平生。寄松为女萝。依水如浮萍。赍身奉衿带。朝夕不堕倾。倘终顾盻恩。永副我中情。<br>
<font color=#333333 size=5em>249.侍太子坐诗</font><br>
<font color=#FF0033>魏晋：曹植</font><br>
白日曜青春。时雨静飞尘。寒冰辟炎景。凉风飘我身。清醴盈金觞。肴馔纵横陈。齐人进奇乐。歌者出西秦。翩翩我公子。机巧忽若神。<br>
<font color=#333333 size=5em>250.朔风诗</font><br>
<font color=#FF0033>魏晋：曹植</font><br>
俯降千仞。仰登天阻。风飘蓬飞。载离寒暑。千仞易陟。天阻可越。昔我同袍。今永乖别。<br>
<font color=#333333 size=5em>251.乐府</font><br>
<font color=#FF0033>魏晋：曹植</font><br>
巢许蔑四海。商贾争一钱。<br>
<font color=#333333 size=5em>252.咏二疏</font><br>
<font color=#FF0033>魏晋：陶渊明</font><br>
大象转四时，功成者自去。<br>
借问衰周来，几人得其趣？<br>
游目汉廷中，二疏复此举。<br>
高啸返旧居，长揖储君傅。<br>
饯送倾皇朝，华轩盈道路。<br>
离别情所悲，余荣何足顾！<br>
事胜感行人，贤哉岂常誉！<br>
厌厌阎里欢，所营非近务。<br>
促席延故老，挥觞道平素。<br>
间金终寄心，清言晓未悟。<br>
放意乐余年，遑恤身后虑！<br>
谁云其人亡，久而道弥著。<br>
<font color=#333333 size=5em>253.妾薄幸</font><br>
<font color=#FF0033>魏晋：曹植</font><br>
还行秋殿层楼。御辇从□好仇。排玉闼□椒房。丹帷楚组连纲。<br>
<font color=#333333 size=5em>254.对酒行</font><br>
<font color=#FF0033>魏晋：曹植</font><br>
含生蒙泽。草木茂延。<br>
<font color=#333333 size=5em>255.平陵东行</font><br>
<font color=#FF0033>魏晋：曹植</font><br>
阊阖开。天衢通。被我羽衣乘飞龙。乘飞龙。与僊期。东上蓬莱采灵芝。灵芝采之可服食。年若王父无终极。<br>
<font color=#333333 size=5em>256.灵芝篇</font><br>
<font color=#FF0033>魏晋：曹植</font><br>
灵芝生王地。朱草被洛滨。荣华相晃耀。光采晔若神。古时有虞舜。父母顽且嚚。尽孝于田垄。烝烝不违仁。伯瑜年七十。彩衣以娱亲。慈母笞不痛。歔欷涕沾巾。丁兰少失母。自伤早孤茕。刻木当严亲。朝夕致三牲。暴子见陵悔。犯罪以亡形。丈人为泣血。免戾全其名。董永遭家贫。父老财无遗。举假以供养。佣作致甘肥。责家填门至。不知何用归。天灵感至德。神女为秉机。岁月不安居。呜呼我皇考。生我既已晚。弃我何其早。蓼莪谁所兴。念之令人老。退咏南风诗。洒泪满袆抱。乱曰。圣皇君四海。德教朝夕宣。万国咸礼让。百姓家肃虔。庠序不失仪。孝悌处中田。户有曾闵子。比屋皆仁贤。髫齓无夭齿。黄发尽其年。陛下三万岁。慈母亦复然。<br>
<font color=#333333 size=5em>257.诗</font><br>
<font color=#FF0033>魏晋：曹植</font><br>
游鸟翔故巢。狐死反邱穴。我信归故乡。安得惮离别。<br>
<font color=#333333 size=5em>258.寡妇诗</font><br>
<font color=#FF0033>魏晋：曹植</font><br>
高坟郁兮巍巍。松柏森兮成行。<br>
<font color=#333333 size=5em>259.十五</font><br>
<font color=#FF0033>魏晋：曹丕</font><br>
登山而远望。溪谷多所有。楩柟千余尺。众草之盛茂。华叶耀人目。五色难可纪。雉雊山鸡鸣。虎啸谷风起。号罴当我道。狂顾动牙齿。<br>
<font color=#333333 size=5em>260.东武吟行</font><br>
<font color=#FF0033>魏晋：陆机</font><br>
投迹短世间。高步长生闱。濯发冒云冠。浣身被羽衣。饥从韩众餐。寒就佚女栖。<br>
<font color=#333333 size=5em>261.饮马长城窟行</font><br>
<font color=#FF0033>魏晋：陆机</font><br>
驱马陟阴山。山高马不前。往问阴山候。劲虏在燕然。戎车无停轨。旌旆屡徂迁。仰凭积雪岩。俯涉坚冰川。冬来秋未反。去家邈以绵。猃狁亮未夷。征人岂徒旋。末德争先鸣。凶器无两全。师克薄赏行。军没微躯捐。将遵甘陈迹。收功单于旃。振旅劳归士。受爵藁街传。<br>
<font color=#333333 size=5em>262.苦寒行</font><br>
<font color=#FF0033>魏晋：陆机</font><br>
北游幽朔城。凉野多险难。俯入穷谷底。仰陟高山盘。凝冰结重磵。积雪被长峦。阴雪兴岩侧。悲风鸣树端。不睹白日景。但闻寒鸟喧。猛虎凭林啸。玄猿临岸叹。夕宿乔木下。惨怆恒鲜欢。渴饮坚冰浆。饥待零露餐。离思固已久。寤寐莫与言。剧哉行役人。慊慊恒苦寒。<br>
<font color=#333333 size=5em>263.答赵景猷</font><br>
<font color=#FF0033>魏晋：曹摅</font><br>
守真良难。知德者鲜。归不闷时。乐在为善。陟彼弥高。流川日远。无忧不至。敦尔攸践。<br>
<font color=#333333 size=5em>264.挽歌辞</font><br>
<font color=#FF0033>魏晋：陆机</font><br>
在昔良可悲。魂往一何慼。念我平生时。人道多拘役。五常侵轨仪。夕气牵徽墨。随和乏良聘。枝(左马右关)或鸩毒。<br>
<font color=#333333 size=5em>265.挽歌诗</font><br>
<font color=#FF0033>魏晋：陆机</font><br>
流离亲友思。惆怅神不泰。素骖伫轜轩。玄驷骛飞盖。哀鸣兴殡宫。回迟悲野外。魂舆寂无响。但见冠与带。备物象平生。长旌谁为旆。<br>
<font color=#333333 size=5em>266.陇西行</font><br>
<font color=#FF0033>魏晋：陆机</font><br>
我静如镜。民动如烟。事以形兆。应以象悬。岂曰无才。世鲜兴贤。<br>
<font color=#333333 size=5em>267.诗</font><br>
<font color=#FF0033>魏晋：曹丕</font><br>
酒人献三清。丝中列南厢。<br>
<font color=#333333 size=5em>268.秋胡行 其二</font><br>
<font color=#FF0033>魏晋：曹操</font><br>
愿登泰华山，神人共远游。愿登泰华山，神人共远游。经历昆仑山，到蓬莱。飘遥八极，与神人俱。思得神药，万岁为期。歌以言志，愿登泰华山。天地何长久！人道居之短。天地何长久！人道居之短。世言伯阳，殊不知老；赤松王乔，亦云得道。得之未闻，庶以寿考。歌以言志，天地何长久！明明日月光，何所不光昭！明明日月光，何所不光昭！二仪合圣化，贵者独人不？万国率土，莫非王臣。仁义为名，礼乐为荣。歌以言志，明明日月关。四时更逝去，昼夜以成岁。四时更逝去，昼夜以成岁。大人先天而天弗违。不戚年往，忧世不治。存亡有命，虑之为蚩。歌以言志，四时更逝去。戚戚欲何念！欢笑意所之。戚戚欲何念！欢笑意所之。壮盛智愚，殊不再来。爱时进趣，将以惠谁？泛泛放逸，亦同何为！歌以言志，戚戚欲何念！<br>
<font color=#333333 size=5em>269.宛转歌</font><br>
<font color=#FF0033>魏晋：刘妙容</font><br>
月既明，西轩琴复清。<br>
寸心斗酒争芳夜，千秋万岁同一情。<br>
歌宛转，宛转凄以哀。<br>
愿为星与汉，光影共徘徊。<br>
悲且伤，参差泪成行。<br>
低红掩翠方无色，金徽玉轸为谁锵。<br>
歌宛转，宛转情复悲。<br>
愿为烟与雾，氛氲对容姿。</p>
<h3 id="font-color-333333-size-5em-270-惟汉行-font-2"><font color=#333333 size=5em>270.惟汉行</font></h3>
<p><font color=#FF0033>魏晋：曹植</font><br>
太极定二仪。清浊如以形。三光照八极。天道甚着明。为人立君长。欲以遂其生。行仁章以瑞。变故诫骄盈。神高而听卑。报若响应声。明主敬细微。三季瞢天经。二皇称至化。盛哉唐虞庭。禹汤继厥德。周亦致太平。在昔怀帝京。日昃不敢宁。济济在公朝。万载驰其名。<br>
<font color=#333333 size=5em>271.之冯翊祖道诗</font><br>
<font color=#FF0033>魏晋：孙楚</font><br>
举翮抚三秦。抗我千里目。念当隔山河。执觞怀惨毒。<br>
<font color=#333333 size=5em>272.矛俞新福歌</font><br>
<font color=#FF0033>魏晋：王粲</font><br>
汉初建国家，匡九州。蛮荆震服，五刃三革休。安不忘备武乐修。宴我宾师，敬用御天，永乐无忧。子孙受百福，常与松乔游。烝庶德，莫不咸欢柔。<br>
<font color=#333333 size=5em>273.赠石崇</font><br>
<font color=#FF0033>魏晋：曹摅</font><br>
昂昂我牧。德惟人豪。作镇方岳。有徽其高。英风远扇。峻迹遐招。攻璞荆嵎。滋兰江皋。朝采芝蕙。夕玩琼瑶。岂乏{石民}石。乃收艾萧。髦儁在位。多士盈朝。虽欣嘉愿。惧忝班僚。<br>
<font color=#333333 size=5em>274.赠石崇</font><br>
<font color=#FF0033>魏晋：曹摅</font><br>
浮蓱依水。寄生附林。托根清流。委积重阴。愿树之茂。乐川之深。太阳移宿。葵藿倾心。至诚茍着。虽微难禁。况与夫子。利齐断金。敢敷中怀。贡之所钦。<br>
<font color=#333333 size=5em>275.赠欧阳建</font><br>
<font color=#FF0033>魏晋：曹摅</font><br>
嗟我良友。惟彦之选。弱冠参戎。既立南面。或踊而升。蔚焕其变。岂徒虚声。考绩畿甸。约政理繁。事省功辩。如何勿思。自我不见。乃命仆夫。北临其县。<br>
<font color=#333333 size=5em>276.赠欧阳建</font><br>
<font color=#FF0033>魏晋：曹摅</font><br>
昔有豹产。实能魏郑。在汉黄邵。克堪敷政。著名上代。千载遗咏。仰瞻先踪。可不斯竞。方六七十。观化贤圣。分河跨土。于兹为盛。茂勉不堕。古人所病。<br>
<font color=#333333 size=5em>277.答赵景猷</font><br>
<font color=#FF0033>魏晋：曹摅</font><br>
泉竭龙逝。树茂鸟聚。郁彼北林。招其侪侣。嗟我孤根。枝叶胥胥。岁寒靡托。远播江渚。<br>
<font color=#333333 size=5em>278.答赵景猷</font><br>
<font color=#FF0033>魏晋：曹摅</font><br>
义着往叶。分珍来裔。庶几与子。终兹不{杀攴}。岂如冬夏。寒暑易节。斯诚既着。信不待誓。<br>
<font color=#333333 size=5em>279.答赵景猷</font><br>
<font color=#FF0033>魏晋：曹摅</font><br>
修夜悠悠。寂寂闲处。情在心想。中宵寤语。有鸟自南。寄声谢汝。飞鸟难期。徒独延伫。<br>
<font color=#333333 size=5em>280.答赵景猷</font><br>
<font color=#FF0033>魏晋：曹摅</font><br>
素秋授终。玄节敬御。逝将离征。我整我车。命彼仆夫。驾言北徂。告别津裔。执手歧路。泛舟中流。□□载遡。临河难逝。眷眷长顾<br>
<font color=#333333 size=5em>281.感旧诗</font><br>
<font color=#FF0033>魏晋：曹摅</font><br>
富贵他人合。贫贱亲戚离。廉蔺门易轨。田窦相夺移。晨风集茂林。栖鸟去枯枝。今我唯困蒙。羣士所背驰。乡人敦懿义。济济荫光仪。对宾颂有客。举觞咏露斯。临乐何所叹。素丝与路歧。<br>
<font color=#333333 size=5em>282.赠石荆州诗</font><br>
<font color=#FF0033>魏晋：曹摅</font><br>
轗轲石行难。窈窕山道深。<br>
<font color=#333333 size=5em>283.思归叹</font><br>
<font color=#FF0033>魏晋：石崇</font><br>
登城隅兮临长江。极望无涯兮思填胸。鱼瀺灂兮鸟缤翻。泽雉游凫兮戏中园。秋风厉兮鸿鴈征。蟋蟀嘈嘈兮晨夜鸣。落叶飘兮枯枝竦。百草零落兮覆畦垄。时光逝兮年易尽。感彼岁暮兮怅自愍。廓羁旅兮滞野都。愿御北风兮忽归徂。惟金石兮幽且清。林郁茂兮芳卉盈。玄泉流兮萦丘阜。阁馆萧寥兮荫丛柳。吹长笛兮弹五弦。高歌凌云兮乐余年。舒篇卷兮与圣谈。释冕投绂兮希聃。超逍遥兮绝尘埃。福亦不至兮祸不来。<br>
<font color=#333333 size=5em>284.诗</font><br>
<font color=#FF0033>魏晋：陆机</font><br>
物情竞纷纭。至理自宜贯。达观傥不融。居然见真{赝贝=月}。<br>
<font color=#333333 size=5em>285.饮酒乐</font><br>
<font color=#FF0033>魏晋：陆机</font><br>
蒲萄四时芳醇，瑠璃千钟旧宾。夜饮舞迟销烛，朝醒弦促催人。<br>
<font color=#333333 size=5em>286.出歌</font><br>
<font color=#FF0033>魏晋：孙楚</font><br>
茱萸出芳树颠。鲤鱼出洛水泉。白盐出河东。美豉出鲁渊。姜桂茶荈出巴蜀。椒橘木兰出高山。蓼苏出沟渠。精{稩月=廾}出中田。<br>
<font color=#333333 size=5em>287.别诗</font><br>
<font color=#FF0033>魏晋：应玚</font><br>
浩浩长河水。九折东北流。晨夜赴沧海。海流亦何抽。远适万里道。归来未有由。临河累太息。五内怀伤忧。<br>
<font color=#333333 size=5em>288.会王侍中座上诗</font><br>
<font color=#FF0033>魏晋：孙楚</font><br>
显允君子。时惟英邵。玄貂左移。华蝉增曜。<br>
<font color=#333333 size=5em>289.悲愤诗</font><br>
<font color=#FF0033>魏晋：蔡琰</font><br>
嗟薄祜兮遭世患。宗族殄兮门户单。身执略兮入西关。历险阻兮之羗蛮。山谷眇兮路漫漫。眷东顾兮但悲叹。{冥冖=宀}当寝兮不能安。饥当食兮不能餐。常流涕兮眦不干。薄志节兮念死难。虽茍活兮无形颜。惟彼方兮远阳精。阴气凝兮雪夏零。沙漠壅兮尘{冥冖=宀}{冥冖=宀}。有草木兮春不荣。人似兽兮食臭腥。言兜离兮状窈停。岁聿暮兮时迈征。夜悠长兮禁门扃。不能寝兮起屏营。登胡殿兮临广庭。玄云合兮翳月星。北风厉兮肃泠泠。胡笳动兮边马鸣。孤雁归兮声嘤嘤。乐人兴兮弹琴筝。音相和兮悲且清。心吐思兮胸愤盈。欲舒气兮恐彼惊。含哀咽兮涕沾颈。家既迎兮当归宁。临长路兮捐所生。儿呼母兮啼失声。我掩耳兮不忍听。追持我兮走茕茕。顿复起兮毁颜形。还顾之兮破人情。心怛绝兮死复生。<br>
<font color=#333333 size=5em>290.诗</font><br>
<font color=#FF0033>魏晋：应璩</font><br>
酌彼春酒。上得供养亲老。下得温饱妻子。<br>
<font color=#333333 size=5em>291.诗</font><br>
<font color=#FF0033>魏晋：应璩</font><br>
丈夫要雄戟。更来宿紫庭。今者宅四海。谁复有不幷。<br>
<font color=#333333 size=5em>292.杂诗</font><br>
<font color=#FF0033>魏晋：应璩</font><br>
秋日苦促短。遥夜邈绵绵。贫士感此时。慷慨不能眠。<br>
<font color=#333333 size=5em>293.百一诗 二十</font><br>
<font color=#FF0033>魏晋：应璩</font><br>
槥车在道路。征夫不得休。<br>
<font color=#333333 size=5em>294.百一诗 十</font><br>
<font color=#FF0033>魏晋：应璩</font><br>
十室称忠信。观过必党里。<br>
<font color=#333333 size=5em>295.百一诗 七</font><br>
<font color=#FF0033>魏晋：应璩</font><br>
古有行道人。陌上见三叟。年各百余岁。相与锄禾莠。住车问三叟。何以得此寿。上叟前致辞。室内妪貌丑。中叟前置辞。量腹节所受。下叟前致辞。夜卧不覆首。要哉三叟言。所以能长久。<br>
<font color=#333333 size=5em>296.百一诗 四</font><br>
<font color=#FF0033>魏晋：应璩</font><br>
细微可不慎。堤溃自蚁穴。腠理早从事。安复劳针石。哲人覩未形。愚夫闇明白。曲突不见宾。燋烂为上客。思愿献良规。江海倘不逆。狂言虽寡善。犹有如鸡跖。鸡跖食不已。齐王为肥泽。<br>
<font color=#333333 size=5em>297.于清河见挽船士新婚与妻别诗</font><br>
<font color=#FF0033>魏晋：徐干</font><br>
与君结新婚。宿昔当别离。凉风动秋草。蟋蟀鸣相随。冽冽寒蝉吟。蝉吟抱枯枝。枯枝时飞扬。身体忽迁移。不悲身迁移。但惜岁月驰。岁月无穷极。会合安可知。愿为双黄鹄。比翼戏清池。<br>
<font color=#333333 size=5em>298.杂诗</font><br>
<font color=#FF0033>魏晋：繁钦</font><br>
世俗有险易。时运有盛衰。老氏和其光。蘧瑗贵可怀。<br>
<font color=#333333 size=5em>299.堂上行</font><br>
<font color=#FF0033>魏晋：曹叡</font><br>
武夫怀勇毅。勒马于中原。干戈森若林。长剑奋无前。</p>
<h3 id="font-color-333333-size-5em-300-长歌行-font-2"><font color=#333333 size=5em>300.长歌行</font></h3>
<p><font color=#FF0033>魏晋：曹叡</font><br>
静夜在能寐。耳听众禽鸣。大城育狐兔。高墉多鸟声。坏宇何寥廓。宿屋野草生。中心感时物。抚剑下前庭。翔佯于阶际。景星一何明。仰首观灵宿。北辰奋休荣。哀彼失羣燕。丧偶独茕茕。单心谁与侣。造房孰与成。徒然喟有和。悲惨伤人情。余情偏易感。怀往增愤盈。吐吟音不彻。泣涕沾罗缨。</p>
<blockquote><p>诗以唐为尊，唐代是古代诗歌发展的巅峰时期，唐诗足以代表古代诗歌的最高成就。古风、乐府、律诗、绝句，各种体裁各有风格；边塞风光、田园山水，各得其味；浪漫飘逸者如李白、现实批判者有杜甫、乐府通俗者如白居易。唐诗真可谓是百花齐放百家争鸣。<br>
不过唐诗所取得的成就也不是一蹴而就的，早在魏晋时期，诗歌的体裁、声律、句式等都在慢慢发展，至南北朝时已有四声八病之说，尤其是当时有名的“永明体”，注重声律齐协、对仗工整，已现唐代格律诗的雏形。一些山水诗写景自然，意境也颇含蓄隽永，与唐诗相比，也丝毫不落下风。<br>
南北朝是中国诗歌史上一个重要的发展阶段，特别是南朝文人诗歌，其成就远远超过北朝,并成为唐诗全面繁荣的必要准备和过渡阶段。南北朝指从东晋灭亡到隋统一(420～589)的170年时间。这时南朝相继为宋、齐、梁、陈。北朝则自北魏统一北中国(439)起,后分裂为东魏、西魏,又相继为北齐、北周所代，最后均为隋所统一。</p>
</blockquote>
<h2 id="隋代">隋代</h2>
<h3 id="font-color-333333-size-5em-1-送别诗-font"><font color=#333333 size=5em>1.送别诗</font></h3>
<p><font color=#FF0033>隋代：佚名</font><br>
杨柳青青著地垂，杨花漫漫搅天飞。<br>
柳条折尽花飞尽，借问行人归不归？<br>
<font color=#333333 size=5em>2.从军行</font><br>
<font color=#FF0033>隋代：卢思道</font><br>
朔方烽火照甘泉，长安飞将出祁连。<br>
犀渠玉剑良家子，白马金羁侠少年。<br>
平明月屯右地，薄暮鱼丽逐左贤。<br>
谷中石虎经衔箭，山上金人曾祭天。<br>
天涯一去无穷已，蓟门迢递三千里。<br>
朝见马岭黄沙合，夕望龙城阵云起。<br>
庭中奇树已堪攀，塞外征人殊未还。<br>
白云初下天山外，浮云直向五原间。<br>
关山万里不可越，谁能坐对芳菲月。<br>
流水本自断人肠，坚冰旧来伤马骨。<br>
边庭节物与华异，冬霰秋霜春不歇。<br>
长风萧萧渡水来，归雁连连映天没。<br>
从军行，军行万里出龙庭，单于渭桥今已拜，将军何处觅功名。<br>
<font color=#333333 size=5em>3.人日思归</font><br>
<font color=#FF0033>隋代：薛道衡</font><br>
入春才七日，离家已二年。<br>
人归落雁后，思发在花前。<br>
<font color=#333333 size=5em>4.咏同心芙蓉</font><br>
<font color=#FF0033>隋代：杜公瞻</font><br>
灼灼荷花瑞，亭亭出水中。<br>
一茎孤引绿，双影共分红。<br>
色夺歌人脸，香乱舞衣风。<br>
名莲自可念，况复两心同。<br>
<font color=#333333 size=5em>5.纪辽东二首</font><br>
<font color=#FF0033>隋代：杨广</font><br>
辽东海北翦长鲸，风云万里清。<br>
方当销锋散马牛，旋师宴镐京。<br>
前歌后舞振军威，饮至解戎衣。<br>
判不徒行万里去，空道五原归。<br>
秉旄仗节定辽东，俘馘变夷风。<br>
清歌凯捷九都水，归宴洛阳宫。<br>
策功行赏不淹留，全军藉智谋。<br>
讵似南宫复道上，先封雍齿侯。<br>
<font color=#333333 size=5em>6.别宋常侍</font><br>
<font color=#FF0033>隋代：尹式</font><br>
游人杜陵北，送客汉川东。<br>
无论去与住，俱是一飘蓬。<br>
秋鬓含霜白，衰颜倚酒红。<br>
别有相思处，啼鸟杂夜风。<br>
<font color=#333333 size=5em>7.饮马长城窟行</font><br>
<font color=#FF0033>隋代：杨广</font><br>
肃肃秋风起，悠悠行万里。<br>
万里何所行，横漠筑长城。<br>
岂台小子智，先圣之所营。<br>
树兹万世策，安此亿兆生。<br>
讵敢惮焦思，高枕于上京。<br>
北河见武节，千里卷戎旌。<br>
山川互出没，原野穷超忽。<br>
撞金止行阵，鸣鼓兴士卒。<br>
千乘万旗动，饮马长城窟。<br>
秋昏塞外云，雾暗关山月。<br>
缘岩驿马上，乘空烽火发。<br>
借问长城侯，单于入朝谒。<br>
浊气静天山，晨光照高阙。<br>
释兵仍振旅，要荒事万举。<br>
饮至告言旋，功归清庙前。<br>
<font color=#333333 size=5em>8.山斋独坐赠薛内史</font><br>
<font color=#FF0033>隋代：杨素</font><br>
居山四望阻，风云竟朝夕。<br>
深溪横古树，空岩卧幽石。<br>
日出远岫明，鸟散空林寂。<br>
兰庭动幽气，竹室生虚白。<br>
落花入户飞，细草当阶积。<br>
桂酒徒盈樽，故人不在席。<br>
日落山之幽，临风望羽客。<br>
岩壑澄清景，景清岩壑深。<br>
白云飞暮色，绿水激清音。<br>
涧户散余彩，山窗凝宿阴。<br>
花草共萦映，树石相陵临。<br>
独坐对陈榻，无客有鸣琴。<br>
寂寂幽山里，谁知无闷心。<br>
<font color=#333333 size=5em>9.绵州巴歌</font><br>
<font color=#FF0033>隋代：佚名</font><br>
豆子山，打瓦鼓。<br>
扬平山，撒白雨。<br>
下白雨，取龙女。<br>
织得绢，二丈五。<br>
一半属罗江，一半属玄武。<br>
<font color=#333333 size=5em>10.挽舟者歌</font><br>
<font color=#FF0033>隋代：佚名</font><br>
我兄征辽东，饿死青山下。<br>
今我挽龙舟，又阻隋堤道。<br>
方今天下饥，路粮无些小。<br>
前去三千程，此身安可保！<br>
寒骨枕荒沙，幽魂泣烟草。<br>
悲损门内妻，望断吾家老。<br>
安得义男儿，焚此无主尸。<br>
引其孤魂回，负其白骨归！<br>
<font color=#333333 size=5em>11.和入京</font><br>
<font color=#FF0033>隋代：吕让</font><br>
俘囚经万里，憔悴度三春。<br>
发改河阳鬓，衣余京洛尘。<br>
钟仪悲去楚，随会泣留秦。<br>
既谢平吴利，终成失路人。<br>
<font color=#333333 size=5em>12.失题</font><br>
<font color=#FF0033>隋代：杨广</font><br>
寒鸦飞数点，流水绕孤村。<br>
斜阳欲落处，一望黯消魂。<br>
<font color=#333333 size=5em>13.淮阳感秋</font><br>
<font color=#FF0033>隋代：李密</font><br>
金风荡初节，玉露凋晚林。<br>
此夕穷涂士，郁陶伤寸心。<br>
野平葭苇合，村荒藜藿深。<br>
眺听良多感，徙倚独沾襟。<br>
沾襟何所为，怅然怀古意。<br>
秦俗犹未平，汉道将何冀。<br>
樊哙市井徒，萧何刀笔吏。<br>
一朝时运会，千古传名谥。<br>
寄言世上雄，虚生真可愧。<br>
<font color=#333333 size=5em>14.从军行</font><br>
<font color=#FF0033>隋代：明余庆</font><br>
三边烽乱惊，十万且横行。<br>
风卷常山阵，笳喧细柳营。<br>
剑花寒不落，弓月晓逾明。<br>
会取淮南地，持作朔方城。<br>
<font color=#333333 size=5em>15.赋得岩穴无结构</font><br>
<font color=#FF0033>隋代：王申礼</font><br>
岩间无结构，谷处极幽寻。<br>
叶落秋巢迥，云生石路深。<br>
早梅香野径，清漳响邱琴。<br>
独有栖迟客，留连芳杜心。<br>
<font color=#333333 size=5em>16.春江花月夜二首</font><br>
<font color=#FF0033>隋代：杨广</font><br>
暮江平不动，春花满正开。<br>
流波将月去，潮水带星来。<br>
夜露含花气，春潭漾月晖。<br>
汉水逢游女，湘川值二妃。<br>
<font color=#333333 size=5em>17.早发扬州还乡邑</font><br>
<font color=#FF0033>隋代：孙万寿</font><br>
乡关不再见，怅望穷此晨。<br>
山烟蔽钟阜。水雾隐江津。<br>
洲渚敛寒色，杜若变芳春。<br>
无复归飞羽，空悲沙塞尘。<br>
<font color=#333333 size=5em>18.别周记室</font><br>
<font color=#FF0033>隋代：王胄</font><br>
五里徘徊隺，三声断绝猿。<br>
何言俱失路，相对泣离樽。<br>
别路悽无已，当歌寂不喧。<br>
贫交欲有赠，掩涕竟无言。<br>
<font color=#333333 size=5em>19.东归在路率尔成咏</font><br>
<font color=#FF0033>隋代：孙万寿</font><br>
学宦两无成，归心自不平。<br>
故乡尚万里，山秋猿夜鸣。<br>
人愁惨云色，客意惯风声。<br>
羁恨虽多情，俱是一伤情。<br>
<font color=#333333 size=5em>20.淮阳感怀</font><br>
<font color=#FF0033>隋代：李密</font><br>
金风荡初节，玉露凋晚林。<br>
此夕穷涂士，郁陶伤寸心。<br>
野平葭苇合，村荒藜藿深。<br>
眺听良多感，徙倚独沾襟。<br>
沾襟何所为，怅然怀古意。<br>
秦俗犹未平，汉道将何冀。<br>
樊哙市井徒，萧何刀笔吏。<br>
一朝时运会，千古传名谥。<br>
寄言世上雄，虚生真可愧。<br>
<font color=#333333 size=5em>21.宛转歌</font><br>
<font color=#FF0033>隋代：江总</font><br>
七夕天河白露明。八月涛水秋风惊。楼中恒闻哀响曲。塘上复有辛苦行。不解何意悲秋气。直置无秋悲自生。不怨前阶促织鸣。偏愁别路捣衣声。别燕差池自有返。离蝉寂寞讵含情。云聚怀情四望台。月冷相思九重观。欲题芍药诗不成。来采芙蓉花已散。金樽送曲韩娥起。玉柱调弦楚妃叹。翠眉结恨不复开。宝鬓迎秋度前乱。湘妃拭泪洒贞筠。筴药浣衣何处人。步步香飞金薄履。盈盈扇掩珊瑚唇。已言采桑期陌上。复能解佩就江滨。竞入华堂要花枕。争开羽帐奉华茵。不惜独眠前下钓。欲许便作后来薪。后来瞑瞑同玉床。可怜颜色无比方。谁能巧笑特窥井。乍取新声学绕梁。宿处留娇堕黄珥。镜前含笑弄明珰。菤葹摘心心不尽。茱萸折叶叶更芳。已闻能歌洞箫赋。讵是故爱邯郸倡。<br>
<font color=#333333 size=5em>22.宝祐二年皇子冠二十首</font><br>
<font color=#FF0033>隋代：佚名</font><br>
皇王不哉，令闻不已。燕翼有谋，冠醚有礼。百僚在庭，遹相厥事。颂声所同，嘉受帝祉。<br>
<font color=#333333 size=5em>23.出火祀大辰十二首</font><br>
<font color=#FF0033>隋代：佚名</font><br>
五运惟火，寔宗众阳。宿壮用明，千载愈光。神保聿归，安处火房。厅攸不作，炎图永昌。<br>
<font color=#333333 size=5em>24.淳化乡饮酒三十三章</font><br>
<font color=#FF0033>隋代：佚名</font><br>
求之无敛，寤寐所屡。声尔一心，受天百禄。<br>
<font color=#333333 size=5em>25.淳化乡饮酒三十三章</font><br>
<font color=#FF0033>隋代：佚名</font><br>
贤淑来思，人心表德。风化天下，何乐如之。<br>
<font color=#333333 size=5em>26.淳化中朝会二十三首</font><br>
<font color=#FF0033>隋代：佚名</font><br>
革辂征汾晋，隳城比燎毛。桓桓勗军旅，将将御英豪。神武诚无敌，天威讵可逃。王师宣利泽，霈若沃春膏。<br>
<font color=#333333 size=5em>27.淳熙二年发太上皇帝太上皇后册宝十一首</font><br>
<font color=#FF0033>隋代：佚名</font><br>
高明者乾，博厚者坤。以清以宁，资始资生。寿胡可度，德胡要评。顾言从欲，诞受强名。<br>
<font color=#333333 size=5em>28.淳熙十二年加上太上皇帝太上皇后尊号十一首</font><br>
<font color=#FF0033>隋代：佚名</font><br>
我尊我亲，承天之祉。寿名兼美，家国咸喜。公傅秉礼，实册有糨。惟千万祀，令闻不已。<br>
<font color=#333333 size=5em>29.淳熙十六年皇后册宝十三首</font><br>
<font color=#FF0033>隋代：佚名</font><br>
正位长秋，容典德矣。王假有家，人化至矣。俪极见天，多受祉矣。蛰蛰螽斯，宜孙子矣。</p>
<h3 id="font-color-333333-size-5em-30-大观祭风师六首-font"><font color=#333333 size=5em>30.大观祭风师六首</font></h3>
<p><font color=#FF0033>隋代：佚名</font><br>
羽旗云车，飘飘自天。猗欤南箕，歆嘉升烟。牲饩粢盛，俎簋铏笾。维神戾止，从空泠然。<br>
<font color=#333333 size=5em>31.大观秋分夕月四首</font><br>
<font color=#FF0033>隋代：佚名</font><br>
玉钩初弯，冰盘乍圆。扇掩秋后，鸟飞枝边。精凝蟾蜍，辉光蟑娟。歆于明祀，弭芳节焉。<br>
<font color=#333333 size=5em>32.大观祀社稷九首</font><br>
<font color=#FF0033>隋代：佚名</font><br>
荐嘉禀时，洋洋来格。载登兹坛，齐明维敕。神用居歆，顺成农樯。其崇若塘，其比如栉。<br>
<font color=#333333 size=5em>33.大晟府拟撰释奠十四首</font><br>
<font color=#FF0033>隋代：佚名</font><br>
百王宗师，生民物轨。瞻之洋洋，神其宁正。酌彼金疊，惟清且旨。登献惟三，于嘻成礼。<br>
<font color=#333333 size=5em>34.冬至孟春孟夏季秋四祀上公摄事七首</font><br>
<font color=#FF0033>隋代：佚名</font><br>
礼经之重，祭典为宗。上公揶事，登降弥恭。庶品丰洁，令们肃雍。百神萃止，惟吉之从。<br>
<font color=#333333 size=5em>35.袷乡回升楼</font><br>
<font color=#FF0033>隋代：佚名</font><br>
端闱壮丽，羽术驍胜。天偿毕晔，如日之升。千官景从，万宇仰承。辉光四弃，介福其膺。<br>
<font color=#333333 size=5em>36.袷飨太庙</font><br>
<font color=#FF0033>隋代：佚名</font><br>
乐统大安，舞昭盛德。合奏允谐，孔容有翼。秉翟言竣，总干是力。箫勺之仁，参和万国。<br>
<font color=#333333 size=5em>37.嘉泰二年恭上太皇太后尊号八首</font><br>
<font color=#FF0033>隋代：佚名</font><br>
侍中版奏，产外严中。出自玉房，祥褕被躬。我龙受之，祲威盛容。皇帝圣孝，其光融融。<br>
<font color=#333333 size=5em>38.建隆以来祀享太庙十六首</font><br>
<font color=#FF0033>隋代：佚名</font><br>
工祝升阶，实户在位。祗达孝思，允修毖祀。类相有备，克恭乃事。俨恪其容，通此精意。<br>
<font color=#333333 size=5em>39.建隆以来祀享太庙十六首</font><br>
<font color=#FF0033>隋代：佚名</font><br>
肥腯之牲，既析既荐。构了之酒，已酌已献。祝辞亦陈，和奏斯篇。享礼惧举，入其有践。<br>
<font color=#333333 size=5em>40.郊庙朝会歌辞建隆乾德朝会乐章二十八首</font><br>
<font color=#FF0033>隋代：佚名</font><br>
乾健为君，坤柔日臣。惟其臣子，克奉君亲。永御皇极，以绥兆民。称觞献涛，山岳飚峋。<br>
<font color=#333333 size=5em>41.郊庙朝会歌辞建隆乾德朝会乐章二十八首</font><br>
<font color=#FF0033>隋代：佚名</font><br>
圣皇临大寮，八表凑才贤。经纬文天赋，刚柔德日宣。建邦隆柱石，造物运陶枉。共致升平业，淳曜德弥化。<br>
<font color=#333333 size=5em>42.景德祭社稷三首</font><br>
<font color=#FF0033>隋代：佚名</font><br>
百彀蕃滋，丽乎下土。聿崇明祀，垂之千古。育物惟茂，粒民斯普。报本攸宜，国章咸睹。<br>
<font color=#333333 size=5em>43.景德以后祀五方帝十六首</font><br>
<font color=#FF0033>隋代：佚名</font><br>
象分离位，德配炎精。景风协律，化神含生。百嘉茂育，仍顺高明。神无常享，享于克诚。<br>
<font color=#333333 size=5em>44.景祐祭文宣王庙六首</font><br>
<font color=#FF0033>隋代：佚名</font><br>
右文兴化，宣古师今。明礼有典，吉日惟丁。岂牺在俎，雅奏一庭。周旋陟降，福祉是膺。<br>
<font color=#333333 size=5em>45.句</font><br>
<font color=#FF0033>隋代：佚名</font><br>
社近记穿黄增子，雨前趱摘紫枪旗。<br>
<font color=#333333 size=5em>46.纳火礼祀大辰十二首</font><br>
<font color=#FF0033>隋代：佚名</font><br>
［姑洗为羽］明明我后，重祭钦祠。有司肃事，式荐晨备。礼惟其称，物惟其时。神之听之，福禄来为。<br>
<font color=#333333 size=5em>47.乾道七年册皇太子四首</font><br>
<font color=#FF0033>隋代：佚名</font><br>
建储以贤，闢宫于东。典册既德，筮占既后。济济卿士，锵锵鼓钟。天子戾止，盛哉礼容。<br>
<font color=#333333 size=5em>48.乾德以后祀感生帝十首</font><br>
<font color=#FF0033>隋代：佚名</font><br>
乐调同律，酒浥物尊。至灵斯御，盛德弥孰。<br>
<font color=#333333 size=5em>49.庆元二年恭上太皇太后皇太后太上皇帝太上皇</font><br>
<font color=#FF0033>隋代：佚名</font><br>
祖后重寿，亲闱闰崇。骈庆聊休，申景铺鸿。疊壁交辉，多德焕来。亿万斯年，福禄攸同。<br>
<font color=#333333 size=5em>50.庆元二年皇后册宝十三首</font><br>
<font color=#FF0033>隋代：佚名</font><br>
帟施云舒，金秀弃庭。璇术鉴华，蒨佩垂{左纟右呈}。皇容熙德，柔德顺承。三宫齐欢，万福昭膺。<br>
<font color=#333333 size=5em>51.绍定三年寿明仁福睿皇太后册宝九首</font><br>
<font color=#FF0033>隋代：佚名</font><br>
寿为福先，明烛物表。仁沾动植，福齐穹昊。日慈兴睿，闰崇丕号。演而申之，万世永保。<br>
<font color=#333333 size=5em>52.绍熙四年加上寿圣皇太后尊号八首</font><br>
<font color=#FF0033>隋代：佚名</font><br>
琱兴彩仗，祗谐慈宫。宝册前奉，龙挟云从。言备兹礼，于宫之中。惟天子孝，于昭祲容。<br>
<font color=#333333 size=5em>53.绍兴朝日十首</font><br>
<font color=#FF0033>隋代：佚名</font><br>
［黄钟为角］升晖丽天，阳德之母。率无颇偏，兼烛下土。恭事崇坛，礼乐具举。顿御龙，裴回容兴。<br>
<font color=#333333 size=5em>54.绍兴淳熙分命馆职定撰十七首</font><br>
<font color=#FF0033>隋代：佚名</font><br>
皇祖配帝，几祀明堂。冕服陟降，玉佩玱玱。疾徐有节，进止克庄。维时右享，日靖四方。<br>
<font color=#333333 size=5em>55.绍兴祈谷三首</font><br>
<font color=#FF0033>隋代：佚名</font><br>
天锡勇智，允惟太宗。功隆德盛，兴帝比崇。记岩陟配，诚过精长。尚其锡祉，几以屡岂。<br>
<font color=#333333 size=5em>56.绍兴十三年发皇后册宝十三首</font><br>
<font color=#FF0033>隋代：佚名</font><br>
穆穆睟容，如天之临。赫赫明命，如玉之音。虔恭出门，礼容兢兢。涂山生避，夏道以兴。<br>
<font color=#333333 size=5em>57.绍兴释奠武成王七首</font><br>
<font color=#FF0033>隋代：佚名</font><br>
于赫烈武，光昭古今。载严祀事，敕画惟钦。既洁其牲，毁诸其音。神之格思，来顾来歆。<br>
<font color=#333333 size=5em>58.绍兴祀大火十二首</font><br>
<font color=#FF0033>隋代：佚名</font><br>
登降上下，奠壁献斝。音送粥粥，礼无达者。已虞至旦，神其将归。顾我国家，遗以繁釐。<br>
<font color=#333333 size=5em>59.绍兴祀高禖十首</font><br>
<font color=#FF0033>隋代：佚名</font><br>
瑞鳦至止，祀事孔时。酌以清酒，裸献载祗。神具醉止，介我蕃禧。乃占吉梦，维熊维罢。</p>
<h3 id="font-color-333333-size-5em-60-绍兴祀皇地祗十五首-font"><font color=#333333 size=5em>60.绍兴祀皇地祗十五首</font></h3>
<p><font color=#FF0033>隋代：佚名</font><br>
礼有祈报，国惟典常。笾豆丰洁，降升齐庄。备物致志，式计累觞。昭格来享，自天降康。<br>
<font color=#333333 size=5em>61.绍兴祀九宫贵神十首</font><br>
<font color=#FF0033>隋代：佚名</font><br>
均调大化，险惊下民。骏功有赫，诞举明社。嘉觞中贰，执事惟寅。清明同矣，福禄攸臻。<br>
<font color=#333333 size=5em>62.绍兴祀神州地祗十六首</font><br>
<font color=#FF0033>隋代：佚名</font><br>
奕奕缀兆，咸池孔彰。丕财文德，靡忘发扬。进退有节，乃容之常。乐备尔奏，烨烨荣光。<br>
<font color=#333333 size=5em>63.绍兴祀太社太稷十七首</font><br>
<font color=#FF0033>隋代：佚名</font><br>
赫赫媪神，稼樯是司。方是藉敛，报本攸宜。嘉坛建祀，玉帛陈香。明灵昭格，以介蕃釐。<br>
<font color=#333333 size=5em>64.绍兴祀先农摄事七首</font><br>
<font color=#FF0033>隋代：佚名</font><br>
末耜之教，帝实开先。致养垂利，古今民天。嘉荐报本，于以祈年。诚格和应，神娭福延。<br>
<font color=#333333 size=5em>65.绍兴祀岳镇海渎四十三首</font><br>
<font color=#FF0033>隋代：佚名</font><br>
朱明盛长，我祀用饬。厥祀伊何，山川咸秩。如将见之，绳绳齐粟。神哉沛兮，消摇来格。<br>
<font color=#333333 size=5em>66.绍兴祀岳镇海渎四十三首</font><br>
<font color=#FF0033>隋代：佚名</font><br>
靡实不新，靡陈不濯。人之弗蠲，矧敢将酌。载晞之帨，载濡之勺。洗儒告俑，陟降时若。<br>
<font color=#333333 size=5em>67.绍兴享先农十一首</font><br>
<font color=#FF0033>隋代：佚名</font><br>
然核维旅，酒人维声。于再于三，礼则有成。<br>
<font color=#333333 size=5em>68.绍兴以后蜡祭四十二首</font><br>
<font color=#FF0033>隋代：佚名</font><br>
时和几登，物亡疾辨。实俎间实，报神之福。匪神福之，曷成且岂，肥腯咸有，惟神之功。<br>
<font color=#333333 size=5em>69.绍兴以后蜡祭四十二首</font><br>
<font color=#FF0033>隋代：佚名</font><br>
荡荡困决，气清泬寥。彷佛象兴，丽于穹霄。蹇其来下，肃然风票。神乎安留，于焉消摇。<br>
<font color=#333333 size=5em>70.绍兴以后祀感生帝十六首</font><br>
<font color=#FF0033>隋代：佚名</font><br>
于穆文献，景炎发祥。心兹皇运，垂庆无疆。篚币有陈，式昭肃庄。神之格思，如在洋洋。<br>
<font color=#333333 size=5em>71.绍兴以后祀五方帝六十首</font><br>
<font color=#FF0033>隋代：佚名</font><br>
物之熙熙，胡为其然。蒙神之休，迺敢报旃。有邸斯珪，有量斯币。于以奠之，格此精意。<br>
<font color=#333333 size=5em>72.绍兴以后祀五方帝六十首</font><br>
<font color=#FF0033>隋代：佚名</font><br>
黍以为翁，克以为妇。以侑元功，以酌大斗。伊谁歆之，皇皇帝后。伊谁嘏之，天子万寿。<br>
<font color=#333333 size=5em>73.绍兴以后祀五方帝六十首</font><br>
<font color=#FF0033>隋代：佚名</font><br>
赫赫神游，周流八极。德声上闻，于焉来格。不腆酒朵，用伸悃愊。神其歆之，民用乡德。<br>
<font color=#333333 size=5em>74.摄事十三首</font><br>
<font color=#FF0033>隋代：佚名</font><br>
肃肃清尘，昭事祖匀。粢盛苾芳。四海来祭。皇灵格思，令容有睟。隆福孔皆，以克永世。<br>
<font color=#333333 size=5em>75.司中司命五首</font><br>
<font color=#FF0033>隋代：佚名</font><br>
酌兹旨酒，既盈且芬。式用来歆，衍衍熏熏。何以宁神，荐有嘉笾。何以锡民，日惟岂年。<br>
<font color=#333333 size=5em>76.宋初祀神州地祗三首</font><br>
<font color=#FF0033>隋代：佚名</font><br>
献奠云毕，纯嘏祁祁。威灵藏用，邈矣何之。<br>
<font color=#333333 size=5em>77.五方帝</font><br>
<font color=#FF0033>隋代：佚名</font><br>
四序均气，五色奠方。元標枢纽，位正中央。至诚声洁，率土年康。神兮降止，鼎祚绵长。<br>
<font color=#333333 size=5em>78.五方帝</font><br>
<font color=#FF0033>隋代：佚名</font><br>
太宇清明，宣以方色。沛哉灵游，昭示幽则。崇配尊亲，惟兹孝德。神熙蕃丕，涵育四极。<br>
<font color=#333333 size=5em>79.夕月三首</font><br>
<font color=#FF0033>隋代：佚名</font><br>
凝阴禀粹，照临八埏。丽天垂象，继日代明。一气资始，四时运行。灵祗昭昭，备物讶诚。<br>
<font color=#333333 size=5em>80.熙宁观享明堂二首</font><br>
<font color=#FF0033>隋代：佚名</font><br>
英声迈古，德施在民。允秩宗祀，实延上神。<br>
<font color=#333333 size=5em>81.熙宁蜡祭十三首</font><br>
<font color=#FF0033>隋代：佚名</font><br>
美若休德，民和几岂。稼樯云施，其积如墉。惠我四国，先樯之功。祭之百种，来享来崇。<br>
<font color=#333333 size=5em>82.熙宁祀皇地祗十二首</font><br>
<font color=#FF0033>隋代：佚名</font><br>
曳我黼黻，屐鸟接武。锵我珩璜，降升圉圉。其将肆兮，既日不侮。其终徹兮，恭钦惟主。<br>
<font color=#333333 size=5em>83.熙宁望祭岳镇海渎十七首</font><br>
<font color=#FF0033>隋代：佚名</font><br>
我乐我神，簋俎腥饔。日神之还，西土是宫。于蕃禽鱼，于衍草木。富我薮孙，滋我高陵。<br>
<font color=#333333 size=5em>84.雍熙享先农六首</font><br>
<font color=#FF0033>隋代：佚名</font><br>
祀惟古典，食乃民天。歆兹洁祀，以应祈年。<br>
<font color=#333333 size=5em>85.雨师雷神七首</font><br>
<font color=#FF0033>隋代：佚名</font><br>
霈兮隐兮，蹶其险威。相我有终，胡宁不知。我币有陈，我邸斯珪。岂维有陈，于以奠之。<br>
<font color=#333333 size=5em>86.元符亲享明堂十一首</font><br>
<font color=#FF0033>隋代：佚名</font><br>
惟礼不渎，所以严亲。惟孝不匮，所以教民。陟配文考，享于大神。重禧累福，祚裔无垠。<br>
<font color=#333333 size=5em>87.章献明肃皇太后恭谢太庙</font><br>
<font color=#FF0033>隋代：佚名</font><br>
洁尔牲牺，既角且骍。玉俎奉将，式表纯精。祖宗斯享，毖祀以成。福禄来降，邦祚隆平。<br>
<font color=#333333 size=5em>88.政和鹿鸣宴五首</font><br>
<font color=#FF0033>隋代：佚名</font><br>
钟鼓皇皇，声筦锵锵。登降维时，利用袜王。髦士攸宜，邦家之光。媚于天子，事举言扬。<br>
<font color=#333333 size=5em>89.绍兴祀大火十二首</font><br>
<font color=#FF0033>隋代：佚名</font><br>
[圜钟为宫]五缜相天，各率其职。司礼兴视，则维荧惑。至阳之精，屈我长赢。于之求之，礼事孔明。</p>
<h3 id="font-color-333333-size-5em-90-于长安归还扬州九月九日行薇-font"><font color=#333333 size=5em>90.于长安归还扬州九月九日行薇</font></h3>
<p><font color=#FF0033>隋代：江总</font><br>
心逐南云逝，形随北雁来。故乡篱下菊，今日几花开。<br>
<font color=#333333 size=5em>91.中宗祀昊天乐章·豫和</font><br>
<font color=#FF0033>隋代：</font><br>
天之历数归睿唐，顾惟菲德钦昊苍。撰吉日兮表殷荐，冀神鉴兮降闓阳。<br>
<font color=#333333 size=5em>92.中宗祀昊天乐章·舒和</font><br>
<font color=#FF0033>隋代：</font><br>
已陈粢盛敷严祀，更奏笙镛协雅声。璇图宝历欣宁谧，晏俗淳风乐太平。<br>
<font color=#333333 size=5em>93.明皇祀圜丘乐章·寿和</font><br>
<font color=#FF0033>隋代：</font><br>
於赫圣祖，龙飞晋阳。底定万国，奄有四方。功格上下，道冠农黄。郊天配享，德合无疆。<br>
<font color=#333333 size=5em>94.封泰山乐章·舒和</font><br>
<font color=#FF0033>隋代：</font><br>
六钟翕协六变成，八佾倘佯八风生。乐九韶兮人神感，美七德兮天地清。<br>
<font color=#333333 size=5em>95.雩祀乐章·豫和</font><br>
<font color=#FF0033>隋代：</font><br>
鸟纬迁序，龙星见辰。纯阳在律，明德崇禋。五方降帝，万宇安人。恭以致享，肃以迎神。<br>
<font color=#333333 size=5em>96.郊庙歌辞·五郊乐章·青帝角音</font><br>
<font color=#FF0033>隋代：</font><br>
鹤云旦起，鸟星昏集。律候新风，阳开初蛰。至德可飨，行潦斯挹。锡以无疆，蒸人乃粒。<br>
<font color=#333333 size=5em>97.郊庙歌辞·五郊乐章·肃和</font><br>
<font color=#FF0033>隋代：</font><br>
金行在节，素灵居正。气肃霜严，林凋草劲。豺祭隼击，潦收川镜。九谷已登，万箱流咏。<br>
<font color=#333333 size=5em>98.郊庙歌辞·五郊乐章·舒和</font><br>
<font color=#FF0033>隋代：</font><br>
璿仪气爽惊緹籥，玉吕灰飞含素商。<br>
鸣鞞奏管芳羞荐，会舞安歌葆眊扬。<br>
<font color=#333333 size=5em>99.郊庙歌辞·五郊乐章·送神</font><br>
<font color=#FF0033>隋代：</font><br>
祀遵五礼，时属三秋。人怀肃敬，灵降祯休。奠歆旨酒，荐享珍羞。载张送乐，神其上游。<br>
<font color=#333333 size=5em>100.郊庙歌辞·朝日乐章·迎神</font><br>
<font color=#FF0033>隋代：</font><br>
太阳朝序，王宫有仪。蟠桃彩驾，细柳光驰。轩祥表合，汉历彰奇。礼和乐备，神其降斯。<br>
<font color=#333333 size=5em>101.郊庙歌辞·祀九宫贵神乐章·福和</font><br>
<font color=#FF0033>隋代：</font><br>
祀既云毕，明灵告旋。礼洽和应，神歆福延。动植咸若，阴阳不愆。锡兹纯嘏，天子万年。<br>
<font color=#333333 size=5em>102.郊庙歌辞·祀雨师乐章·迎俎酌献</font><br>
<font color=#FF0033>隋代：</font><br>
阳开幽蛰，躬奉郁鬯。礼备节应，震来灵降。动植求声，飞沉允望。时康气茂，惟神之贶。<br>
<font color=#333333 size=5em>103.郊庙歌辞·武后大享拜洛乐章·德和</font><br>
<font color=#FF0033>隋代：</font><br>
夕惕司龙契，晨兢当凤扆。崇儒习旧规，偃伯循先旨。<br>
绝壤飞冠盖，遐区丽山水。幸承三圣馀，忻属千年始。<br>
<font color=#333333 size=5em>104.郊庙歌辞·禅社首乐章·寿和</font><br>
<font color=#FF0033>隋代：</font><br>
惟以明发，有怀载殷。乐盈而反，礼顺其禋。立清以献，荐欲是亲。于穆不已，裒对斯臻。<br>
<font color=#333333 size=5em>105.郊庙歌辞·祭神州乐章·舒和</font><br>
<font color=#FF0033>隋代：</font><br>
坤道降祥和庶品，灵心载德厚群生。水土既调三极泰，文武毕备九区平。<br>
<font color=#333333 size=5em>106.郊庙歌辞·蜡百神乐章·迎神</font><br>
<font color=#FF0033>隋代：</font><br>
八蜡开祭，万物合祀。上极天维，下穷坤纪。鼎俎流芬，樽彝荐美。有灵有祇，咸希来止。<br>
<font color=#333333 size=5em>107.郊庙歌辞·享先蚕乐章·肃和</font><br>
<font color=#FF0033>隋代：</font><br>
明灵光至德，深功掩百神。祥源应节启，福绪逐年新。万宇承恩覆，七庙伫恭禋。于兹申至恳，方期远庆臻。<br>
<font color=#333333 size=5em>108.郊庙歌辞·释奠文宣王乐章·承和</font><br>
<font color=#FF0033>隋代：</font><br>
万国以贞光上嗣，三善茂德表重轮。视膳寝门尊要道，高辟崇贤引正人。<br>
<font color=#333333 size=5em>109.郊庙歌辞·享太庙乐章·肃和</font><br>
<font color=#FF0033>隋代：</font><br>
大哉至德，允兹明圣。格于上下，聿遵诚敬。<br>
<font color=#333333 size=5em>110.郊庙歌辞·享太庙乐章·钧天舞</font><br>
<font color=#FF0033>隋代：</font><br>
承天抚箓，纂圣登皇。遐清万宇，仰协三光。功成日用，道济时康。璇图载永，宝历斯昌。日月扬晖，烟云烂色。河岳修贡，神祇效职。舜风攸偃，尧曦先就。睿感通寰，孝思浃宙。奉扬先德，虔遵曩狩。展义天扃，飞英云岫。化逸王表，神凝帝先。乘云厌俗，驭日登玄。<br>
<font color=#333333 size=5em>111.郊庙歌辞·享太庙乐章·金奏</font><br>
<font color=#FF0033>隋代：</font><br>
肃肃清庙，巍巍盛唐。配天立极，累圣重光。乐和管磬，礼备烝尝。永惟来格，降福无疆。<br>
<font color=#333333 size=5em>112.郊庙歌辞·享太庙乐章·虔和</font><br>
<font color=#FF0033>隋代：</font><br>
礼标荐鬯，肃事祠庭。敬申如在，敢托非馨。<br>
<font color=#333333 size=5em>113.郊庙歌辞·享太庙乐章·通和</font><br>
<font color=#FF0033>隋代：</font><br>
祠容既毕，仙座爰兴。停停凤举，霭霭云升。长隆宝运，永锡休征。福覃贻厥，恩被黎蒸。<br>
<font color=#333333 size=5em>114.郊庙歌辞·享太庙乐章·大成舞</font><br>
<font color=#FF0033>隋代：</font><br>
帝舞季历，龙圣生昌。后歌有蟜，胎炎孕黄。<br>
天地合德，日月齐光。肃雍孝享，祚我万方。<br>
<font color=#333333 size=5em>115.郊庙歌辞·享太庙乐章·钧天舞</font><br>
<font color=#FF0033>隋代：</font><br>
高皇迈道，端拱无为。化怀獯鬻，兵赋句骊。礼尊封禅，乐盛来仪。合位娲后，同称伏羲。<br>
<font color=#333333 size=5em>116.郊庙歌辞·享太庙乐章·广运舞</font><br>
<font color=#FF0033>隋代：</font><br>
於赫皇祖，昭明有融。惟文之德，惟武之功。河海静谧，车书混同。虔恭孝飨，穆穆玄风。<br>
<font color=#333333 size=5em>117.郊庙歌辞·太清宫乐章·煌煌</font><br>
<font color=#FF0033>隋代：</font><br>
煌煌道宫，肃肃太清。礼光尊祖，乐备充庭。罄竭诚至，希夷降灵。云凝翠盖，风焰红旌。众真以从，九奏初迎。永惟休祐，是锡和平。<br>
<font color=#333333 size=5em>118.郊庙歌辞·太清宫乐章·登歌</font><br>
<font color=#FF0033>隋代：</font><br>
严禋展事，理洁烝尝。皇矣圣祖，德惟馨香。盛荐既撤，工歌载扬。大来之庆，降福穰穰。<br>
<font color=#333333 size=5em>119.郊庙歌辞·德明兴圣庙乐章·兴圣酌献</font><br>
<font color=#FF0033>隋代：</font><br>
閟宫静谧，合乐周张。泰奠始献，百末重觞。震澹存诚，庶几迪尝。遥源之祚，天汉灵长。</p>
<h3 id="font-color-333333-size-5em-120-郊庙歌辞·昭德皇后庙乐章·永和-font"><font color=#333333 size=5em>120.郊庙歌辞·昭德皇后庙乐章·永和</font></h3>
<p><font color=#FF0033>隋代：</font><br>
穆清庙，荐严禋。昭礼备，和乐新。望灵光，集元辰。祚无极，享万春。<br>
<font color=#333333 size=5em>121.郊庙歌辞·昭德皇后庙乐章·永和</font><br>
<font color=#FF0033>隋代：</font><br>
昭事终，幽享馀。移月御，返仙居。璇庭寂，灵幄虚。顾裴回，感皇储。<br>
<font color=#333333 size=5em>122.郊庙歌辞·享章怀太子庙乐章·迎俎酌献</font><br>
<font color=#FF0033>隋代：</font><br>
通三锡胤，明两承英。太山比赫，伊水闻笙。宗祧是寄，礼乐其亨。嘉辰荐俎，以发声明。<br>
<font color=#333333 size=5em>123.郊庙歌辞·享节愍太子庙乐章·登歌酌鬯</font><br>
<font color=#FF0033>隋代：</font><br>
灼灼重明，仰承元首。既贤且哲，惟孝与友。惟孝虽遥，灵规不朽。礼因诚致，备絜玄酒。<br>
<font color=#333333 size=5em>124.郊庙歌辞·褒德庙乐章·进德</font><br>
<font color=#FF0033>隋代：</font><br>
涂山懿戚，妫汭崇姻。祠筵肇启，祭典方申。礼以备物，乐以感神。用隆敦叙，载穆彝伦。<br>
<font color=#333333 size=5em>125.郊庙歌辞·梁郊祀乐章·庆平</font><br>
<font color=#FF0033>隋代：</font><br>
天命降鉴，帝德惟馨。享祀不忒，礼容孔明。奠璧布币，荐神献精。神祐以答，敷锡永宁。<br>
<font color=#333333 size=5em>126.郊庙歌辞·梁郊祀乐章·庆熙</font><br>
<font color=#FF0033>隋代：</font><br>
哲后躬享，旨酒斯陈。王恭无斁，严祀维夤。皇祖以配，大孝以振。宜锡景福，永休下民。<br>
<font color=#333333 size=5em>127.郊庙歌辞·周郊祀乐章·福顺乐</font><br>
<font color=#FF0033>隋代：</font><br>
上天垂景贶，哲后举鸾觞。明德今方祚，邦家万世昌。<br>
<font color=#333333 size=5em>128.郊庙歌辞·梁太庙乐舞辞·大合舞</font><br>
<font color=#FF0033>隋代：</font><br>
於穆皇祖，浚哲雍熙。美溢中夏，化被南陲。后稷累德，公刘创基。肇兴九庙，乐合来仪。<br>
<font color=#333333 size=5em>129.郊庙歌辞·梁太庙乐舞辞·送神</font><br>
<font color=#FF0033>隋代：</font><br>
其降无从，其往无踪。黍稷非馨，有感必通。赫奕令德，仿佛睟容。再拜慌忽，遐想昊穹。<br>
<font color=#333333 size=5em>130.郊庙歌辞·汉宗庙乐舞辞·武德舞</font><br>
<font color=#FF0033>隋代：</font><br>
明明我祖，天集休明。神母夜哭，彤云昼兴。笾豆有践，管籥斯登。孝孙致告，神其降灵。<br>
<font color=#333333 size=5em>131.郊庙歌辞·汉宗庙乐舞辞·灵长舞</font><br>
<font color=#FF0033>隋代：</font><br>
天降祥，汉祚昌。火炎上，水灵长。建庙社，洁蒸尝。罗钟石，俨珩璜。陈玉豆，酌金觞。气昭感，德馨香。祗洛汭，瞻晋阳。降吾祖，福穰穰。<br>
<font color=#333333 size=5em>132.郊庙歌辞·周宗庙乐舞辞·咸顺</font><br>
<font color=#FF0033>隋代：</font><br>
万舞咸列，三阶克清。贯珠一倡，击石九成。盈觞虽酌，灵坐无形。永怀我祖，达其孝诚。<br>
<font color=#333333 size=5em>133.郊庙歌辞·晋朝飨乐章·四举酒</font><br>
<font color=#FF0033>隋代：</font><br>
八表欢无事，三秋贺有成。照临同日远，渥泽并云行。河变千年色，山呼万岁声。愿修封岱礼，方以称文明。<br>
<font color=#333333 size=5em>134.郊庙歌辞·周朝飨乐章·忠顺</font><br>
<font color=#FF0033>隋代：</font><br>
明庭展礼，为龙为光。咸韶息韵，鹓鹭归行。<br>
<font color=#333333 size=5em>135.杂曲歌辞·入破第三</font><br>
<font color=#FF0033>隋代：</font><br>
三秋大漠冷溪山，八月严霜变草颜。卷旆风行宵渡碛，衔枚电扫晓应还。<br>
<font color=#333333 size=5em>136.长安道</font><br>
<font color=#FF0033>隋代：江总</font><br>
翠盖承轻雾。金覊照落晖。五侯新拜罢。七贵早朝归。轰轰紫陌上。蔼蔼红尘飞。日暮延平客。风花拂舞衣。<br>
<font color=#333333 size=5em>137.芳树</font><br>
<font color=#FF0033>隋代：江总</font><br>
朝霞映日殊未妍。珊瑚照水定非鲜。千叶芙蓉讵相似。百枝灯花复羞然。暂欲寄根对沧海。大愿移华侧绮钱。井上桃虫谁可杂。庭中桂蠹岂见怜。<br>
<font color=#333333 size=5em>138.释奠诗应令</font><br>
<font color=#FF0033>隋代：江总</font><br>
肃仰鸿化。恭闻盛典。人握悬藜。家藏瑚琏。顾惟朽谢。暮识肤浅。恩谬爵浮。心惭貌{忄典}。<br>
<font color=#333333 size=5em>139.摄山栖霞寺山房夜坐简徐祭酒周尚书幷同游羣</font><br>
<font color=#FF0033>隋代：江总</font><br>
澡身事珠戒。非是学金丹。月磴时横枕。云崖宿解鞍。梵宇调心易。禅庭数息难。石涧水流静。山牕叶去寒。君思北阙驾。我惜东都冠。翻愁夜钟尽。同志不盘桓。<br>
<font color=#333333 size=5em>140.在陈旦解酲共哭顾舍人诗</font><br>
<font color=#FF0033>隋代：江总</font><br>
独酌一樽酒。高咏七哀诗。何言蒿里别。非复竹林期。阶荒郑公草。户閴董生帷。人随暮槿落。客共晚莺悲。年髪两如此。伤心讵几时。<br>
<font color=#333333 size=5em>141.别袁昌州诗</font><br>
<font color=#FF0033>隋代：江总</font><br>
河梁望陇头。分手路悠悠。徂年惊若电。别日欲成秋。黄鹄飞飞远。青山去去愁。不言云雨散。更似东西流。<br>
<font color=#333333 size=5em>142.咏李诗</font><br>
<font color=#FF0033>隋代：江总</font><br>
嘉树春风早。春风花落新。但见成蹊处。几得正冠人。当知露井侧。复与夭桃邻。<br>
<font color=#333333 size=5em>143.应诏诗</font><br>
<font color=#FF0033>隋代：江总</font><br>
绿桷朱帘金刻凤。雕梁绣柱玉幡螭。<br>
<font color=#333333 size=5em>144.画</font><br>
<font color=#FF0033>隋代：</font><br>
远观山有色，近听水无声。春去花还在，人来鸟不惊。<br>
<font color=#333333 size=5em>145.雉子斑</font><br>
<font color=#FF0033>隋代：江总</font><br>
麦垄新秋来。泽雉屡徘徊。依花似协妬。拂草乍惊媒。三春桃照李。二月柳争梅。暂住如皋路。当令巧笑开。<br>
<font color=#333333 size=5em>146.洛阳道</font><br>
<font color=#FF0033>隋代：江总</font><br>
小平路四达。长楸听五钟。玉节迎司隶。锦车归濯龙。弦歌声不息。环佩响相从。花障荡舟笑。日暎下山逢。<br>
<font color=#333333 size=5em>147.梅花落</font><br>
<font color=#FF0033>隋代：江总</font><br>
缥色动风香。罗生枝已长。妖姬坠马髻。未插江南珰。转袖花纷落。春衣共有芳。羞作秋胡妇。独采城南桑。<br>
<font color=#333333 size=5em>148.箫史曲</font><br>
<font color=#FF0033>隋代：江总</font><br>
弄玉秦家女。箫史仙处童。来时兔月满。去后凤楼空。密笑开还敛。浮声咽更通。相期红粉色。飞向紫烟中。<br>
<font color=#333333 size=5em>149.怨诗</font><br>
<font color=#FF0033>隋代：江总</font><br>
新梅嫩柳未障羞。情去恩移那可留。团扇箧中言不分。纤腰掌上讵胜愁。</p>
<h3 id="font-color-333333-size-5em-150-杂曲-font"><font color=#333333 size=5em>150.杂曲</font></h3>
<p><font color=#FF0033>隋代：江总</font><br>
殿内一处起金房。并胜余人白玉堂。珊瑚挂镜临网户。芙蓉作帐照雕梁。房栊宛转垂翠幕。佳丽逶迤隐珠箔。风前花管扬难留。舞处花钿低不落。阳台通梦太非真。洛浦凌波复不新。曲中唯闻张女调。定有同姓可怜人。但愿私情赐斜领。不愿傍人相比并。妾门逢春自可荣。君面未秋何意冷。<br>
<font color=#333333 size=5em>151.释奠诗应令</font><br>
<font color=#FF0033>隋代：江总</font><br>
年灰迭起。星管环周。春凋树色。日藻川流。雪花迟舞。云叶双抽。雾开金堨。冰销石沟。<br>
<font color=#333333 size=5em>152.营湼盘忏还涂作诗</font><br>
<font color=#FF0033>隋代：江总</font><br>
小序祯明二年仲冬。摄山栖霞寺布法师。只尔待终。余以此月十七日宿昔入山。仰为师氏营湼盘忏。还途有此作。可否同一贯。生死亦一条。况期灭尽者。岂是俗中要。人道离羣怆。冥期出世遥。留连入涧曲。宿昔陟岩椒。石溜冰便断。松霜日自销。向崖云叆叇。出谷雾飘飖。勿言无大隐。归来即市朝。<br>
<font color=#333333 size=5em>153.赋得一日成三赋应令诗</font><br>
<font color=#FF0033>隋代：江总</font><br>
副君睿赏遒。清夜北园游。下笔成三赋。传觞对九秋。飞文绮縠采。落纸波涛流。树密寒蝉响。檐暗雀声愁。绿溆明层殿。青山照近楼。此时盛礼物。顾省良若抽。<br>
<font color=#333333 size=5em>154.幷州羊肠坂诗</font><br>
<font color=#FF0033>隋代：江总</font><br>
三春别帝乡。五月度羊肠。本畏车轮折。翻嗟马骨伤。惊风起朔鴈。落照尽胡桑。关山定何许。徒御惨悲凉。<br>
<font color=#333333 size=5em>155.夏日还山庭诗</font><br>
<font color=#FF0033>隋代：江总</font><br>
独于幽栖地。山庭暗女萝。涧渍长低筱。池开半卷荷。野花朝暝落。盘根岁月多。停樽无赏慰。狎鸟自经过。<br>
<font color=#333333 size=5em>156.赋得三五明月满诗</font><br>
<font color=#FF0033>隋代：江总</font><br>
三五兔辉成。浮阴冷复轻。只轮非战反。团扇少歌声。云前来往色。水上动摇明。况复高楼照。何嗟揽不盈。<br>
<font color=#333333 size=5em>157.河东马步军副总管王公</font><br>
<font color=#FF0033>隋代：佚名</font><br>
矫矫虎臣，捍城於并。殚其智力，为国长城。攻逾两时，敌不能乘。无食无援，百雉乃倾。负像赴水，义不苟生。大节卓伟，千载光明。<br>
<font color=#333333 size=5em>158.御史中丞秦公</font><br>
<font color=#FF0033>隋代：佚名</font><br>
天崩地陷，革我洪图。孰敢争之，维时醇儒。祈复明辟，义在捐躯。猛虎垂涎，遂捋其须。骊龙不睡，乃探其珠。身赴沙漠，名振九区。<br>
<font color=#333333 size=5em>159.宝祐二年皇子冠二十首</font><br>
<font color=#FF0033>隋代：佚名</font><br>
兹惟阼阶，厥闰有在。历阶而升，敬谨将冠。经训昭昭，邦闰粲粲。正纚宝筵，寿考示艾。<br>
<font color=#333333 size=5em>160.宝祐二年皇子冠二十首</font><br>
<font color=#FF0033>隋代：佚名</font><br>
善颂善祷，三加弥尊。爵弁峨峨，介珪温温。阳德方长，成德克存。燕及君亲，厥祉孔蕃。<br>
<font color=#333333 size=5em>161.宝祐二年皇子冠二十首</font><br>
<font color=#FF0033>隋代：佚名</font><br>
爱始于亲，对尽伦兮。元子冠字，邦礼成兮。天步舒徐，皇心宁兮。家人之吉，亿万春兮。<br>
<font color=#333333 size=5em>162.朝会</font><br>
<font color=#FF0033>隋代：佚名</font><br>
毓粹乾坤，储休阴阳。氤氲馥郁，纷结煌煌。融为和气，发为祥光。瑞牍绍纪，万寿无疆。<br>
<font color=#333333 size=5em>163.出火祀大辰十二首</font><br>
<font color=#FF0033>隋代：佚名</font><br>
［太簇为徽］火在六气，独处其两。感生维君，翳辰克相。何以验之，占兹生象。胜驾苍虯，歘其来乡。<br>
<font color=#333333 size=5em>164.出火祀大辰十二首</font><br>
<font color=#FF0033>隋代：佚名</font><br>
周设司耀，虽列夏官。仍袭孔易，阖端实难。相彼商丘，永怀初造。不腆桂椒，匪以为报。<br>
<font color=#333333 size=5em>165.淳化乡饮酒三十三章</font><br>
<font color=#FF0033>隋代：佚名</font><br>
我有宫薮，麟凤来思。君子有乐，嘉宾式贵表之。<br>
<font color=#333333 size=5em>166.淳化乡饮酒三十三章</font><br>
<font color=#FF0033>隋代：佚名</font><br>
偶其贤德，辅成已职。永配玉音，服之无敛。<br>
<font color=#333333 size=5em>167.淳化中朝会二十三首</font><br>
<font color=#FF0033>隋代：佚名</font><br>
圣皇御宇，仁灶诞彰。在郊旅贡，游畴呈祥。星辰是稟，草木无伤。纪异信史，登歌太常。<br>
<font color=#333333 size=5em>168.淳化中朝会二十三首</font><br>
<font color=#FF0033>隋代：佚名</font><br>
冠古耀鸿徽，深仁及隐微。二南江汉咏，九奏凤凰飞。设处罗钟律，盈庭列舞衣。文明资厚德，怡怪兆民归。<br>
<font color=#333333 size=5em>169.淳化中朝会二十三首</font><br>
<font color=#FF0033>隋代：佚名</font><br>
乃眷赏西顾，偏师暂首征。灵旗方直指，犷俗自亡精。禹斜终驯致，尧对渐化成。不须严尉候，于廊海弥清。<br>
<font color=#333333 size=5em>170.淳熙二年发太上皇帝太上皇后册宝十一首</font><br>
<font color=#FF0033>隋代：佚名</font><br>
丕在文王，之德之纯。亦有太姒，式扬徽音。维册维宝，迺玉迺金。伊谁从之，一人事亲。<br>
171淳熙三年发皇后册宝十三首<br>
<font color=#FF0033>隋代：佚名</font><br>
卜月惟良，練辰斯藏。<br>
臣工在庭，敛佩玱玱。<br>
来汝疑丞，明命是将。<br>
有淑其德，无或怠遑。<br>
<font color=#333333 size=5em>172.淳熙三年发皇后册宝十三首</font><br>
<font color=#FF0033>隋代：佚名</font><br>
容典既膺，台备既正。羽术外列，扬颜中映。如帝如天，以庄以靓。六宫承式，二南流咏。<br>
<font color=#333333 size=5em>173.淳熙十二年加上太上皇帝太上皇后尊号十一首</font><br>
<font color=#FF0033>隋代：佚名</font><br>
圣明太上，天子有尊。玉坐高拱，慈颜睟温。震禁嘉承，朝弁昈分。盛礼缛典，邃古未闻。<br>
<font color=#333333 size=5em>174.淳熙十二年加上太上皇帝太上皇后尊号十一首</font><br>
<font color=#FF0033>隋代：佚名</font><br>
有美英瑶，于昭祥金。为策为章，业著徽音。德圣而尊，备举弥文。亿截万年，永辅尧勋。<br>
<font color=#333333 size=5em>175.淳熙十六年皇后册宝十三首</font><br>
<font color=#FF0033>隋代：佚名</font><br>
帝有承命，稟于亲慈。后德克承，拜而受之。人伦既正，王化是基。亿载万年，永祚坤载。<br>
<font color=#333333 size=5em>176.淳祐祭海神十六首</font><br>
<font color=#FF0033>隋代：佚名</font><br>
瀚海重润，地纪亦归。吞受百渎，限制北陲。一视同仁，我心则怡。嘉荐玉币，神其格思。<br>
177淳祐祭海神十六首<br>
<font color=#FF0033>隋代：佚名</font><br>
告灵乡矣，锡我嘉祚。乾端坤倪，开豁呈露。玄云聿收，群龙龙惊。减除凶烃，六幕清豫。<br>
<font color=#333333 size=5em>178.大观蜡祭二首</font><br>
<font color=#FF0033>隋代：佚名</font><br>
震乘春阳，仁司生殖。锡我几岂，襄我民力。谁其户之，宗子先樯。亿万斯年，怀神罔极。<br>
<font color=#333333 size=5em>179.大观三年释奠六首</font><br>
<font color=#FF0033>隋代：佚名</font><br>
道德渊源，斯文之崇。功名糠秕，素王之风。硕兮斯牲，芬兮斯酒。绥我无疆，兴天为久。</p>
<h3 id="font-color-333333-size-5em-180-大观祀社稷九首-font"><font color=#333333 size=5em>180.大观祀社稷九首</font></h3>
<p><font color=#FF0033>隋代：佚名</font><br>
崇崇广坛，严恭祀事。威德孔时，周旋进止。锵若环佩，诚通于幽。相于农植，邦其咸休。<br>
<font color=#333333 size=5em>181.大观闻喜宴六首</font><br>
<font color=#FF0033>隋代：佚名</font><br>
明明天子，率由旧章。思乐泮水，光于四方。薄采其芹，用实于王。我有好爵，寘彼周行。<br>
<font color=#333333 size=5em>182.大观闻喜宴六首</font><br>
<font color=#FF0033>隋代：佚名</font><br>
思皇多士，扬于王庭。钟鼓乐之，肃雝和鸣。威备抑抑，既安且宁。天子万寿，永观厥成。<br>
<font color=#333333 size=5em>183.大晟府拟撰释奠十四首</font><br>
<font color=#FF0033>隋代：佚名</font><br>
自生民来，谁底其盛。惟王神明，度越前圣。粢币具成，礼容斯称。黍稷非声，惟神之听。<br>
<font color=#333333 size=5em>184.大中祥符五岳加帝号祭告八首</font><br>
<font color=#FF0033>隋代：佚名</font><br>
作镇炎夏，畜兹灵光。敷兴万物，既阜既昌。爰刻温玉，式荐徽章。昭嘏神意，福熙穰穰。<br>
<font color=#333333 size=5em>185.冬至孟春孟夏季秋四祀上公摄事七首</font><br>
<font color=#FF0033>隋代：佚名</font><br>
簠簋既陈，吉蠲登虎。洗心防邪，肃祗祭典。陟降惟寅，笾豆有践。百福咸宜，淳耀丕顕。<br>
<font color=#333333 size=5em>186.高宗建炎初祀昊天上帝</font><br>
<font color=#FF0033>隋代：佚名</font><br>
灵承上帝，厉意专精。设洗于阼，疊水以清。兴以致洁，感通神明。无远弗居，其乡兹诚。<br>
<font color=#333333 size=5em>187.高宗建炎初祀昊天上帝</font><br>
<font color=#FF0033>隋代：佚名</font><br>
惟圣普临，顺皇之德。典礼有纱，享祀不忒。笾豆静嘉，降登肸饬。神具醉止，景贶咸集。<br>
<font color=#333333 size=5em>188.皇祐观享明堂六首</font><br>
<font color=#FF0033>隋代：佚名</font><br>
祖功宗德记降熙，严配交修太室祠。圭币玉诚知顾享，本支锡义固邦基。<br>
<font color=#333333 size=5em>189.袷飨太庙</font><br>
<font color=#FF0033>隋代：佚名</font><br>
明明圣宗，大定区宇。永怀奉先，时礼兹举。惟德是声，冀格我祖。万嗣其昌，翳神之祐<br>
<font color=#333333 size=5em>190.袷飨太庙</font><br>
<font color=#FF0033>隋代：佚名</font><br>
礼血乐成，祖考来格。有严有翼，天子孝德。臣工在庭，罔不祗饬。玉爵之华，絷如弗克。<br>
<font color=#333333 size=5em>191.嘉定二年册皇太子四首</font><br>
<font color=#FF0033>隋代：佚名</font><br>
太极端御，少阳肃祗。珉简斯镂，兗服孔宜。式奏备乐，迺陈盛德。下拜登受，永言保之。<br>
<font color=#333333 size=5em>192.嘉泰二年恭上太皇太后尊号八首</font><br>
<font color=#FF0033>隋代：佚名</font><br>
维寿伊何，圣德日新。维慈伊何，祐于后人。迺范斯金，迺镂斯珉。皇举玉趾，从于尧门。<br>
<font color=#333333 size=5em>193.嘉泰三年皇后册宝十三首</font><br>
<font color=#FF0033>隋代：佚名</font><br>
服焕盛德，班分华緻。九嫔妇职，六寐内治。参差荇菜，求勤寤寐。函然来思，相礼赞祭。<br>
<font color=#333333 size=5em>194.建隆以来祀享太庙十六首</font><br>
<font color=#FF0033>隋代：佚名</font><br>
木符发瑞，著象成文。于昭大号，协应明君。灵命有屡，鸿禧洞分。歌以升证，休嘉洽闻。<br>
<font color=#333333 size=5em>195.建隆以来祀享太庙十六首</font><br>
<font color=#FF0033>隋代：佚名</font><br>
元钟九千，生于仲吕。崇台九屡，起于累土。赫日之升，明夷为主。孝孙作帝，式由祖武。<br>
<font color=#333333 size=5em>196.建隆御楼三首</font><br>
<font color=#FF0033>隋代：佚名</font><br>
高烟升太一，明祀过乾坤。天仗回夙阙，皇兴入应门。簪裳如雾集，车骑若云屯。兆庶皆翅首，巍巍万乘尊。<br>
<font color=#333333 size=5em>197.郊庙朝会歌辞方皇乐歌</font><br>
<font color=#FF0033>隋代：佚名</font><br>
卓彼嘉坛，奠玉方泽。百辟祗箫，八音纯绎。祀呈承明，柔祗感格。<br>
<font color=#333333 size=5em>198.郊庙朝会歌辞建隆乾德朝会乐章二十八首</font><br>
<font color=#FF0033>隋代：佚名</font><br>
圣德昭宣，神龟出焉。载白其色，或游于川。名符在沼，瑞应巢莲。登歌丹陛，纪异灵篇。<br>
<font color=#333333 size=5em>199.郊庙朝会歌辞建隆乾德朝会乐章二十八首</font><br>
<font color=#FF0033>隋代：佚名</font><br>
治定资神武，功成没睿文。贡轮庭实旅，朝会羽备分。偃革千年运，垂衣万乘君。孰知尧舜力，明德日升闻。<br>
<font color=#333333 size=5em>200.郊庙朝会歌辞建隆乾德朝会乐章二十八首</font><br>
<font color=#FF0033>隋代：佚名</font><br>
接圣宅神都，方来五过区。国贤熙帝载，灵命握乾符。至化当纯被，斯文盖诞敷。车书今混一，圣治奉三无。<br>
<font color=#333333 size=5em>201.郊庙朝会歌辞绍熙元年恭上寿星圣皇太后至尊</font><br>
<font color=#FF0033>隋代：佚名</font><br>
钟鼓交作，文物咸德。彤庭玉阶，天子是莅。咨尔辅臣，展采错事。辅臣稽首，敢不率礼。<br>
<font color=#333333 size=5em>202.郊庙朝会歌辞绍熙元年恭上寿星圣皇太后至尊</font><br>
<font color=#FF0033>隋代：佚名</font><br>
涓辰协吉，时维春元。上册三殿，旷古无前。思齐重闻，积庆有源。是尊是崇，帝心载虔。<br>
<font color=#333333 size=5em>203.景德祭社稷三首</font><br>
<font color=#FF0033>隋代：佚名</font><br>
制币徨齐，正辞无愧。乐以送之，毕其精意。<br>
<font color=#333333 size=5em>204.景德蜡祭百神三首</font><br>
<font color=#FF0033>隋代：佚名</font><br>
来顾来享，记成乐备。灵驭翩翩，云行雨施。<br>
<font color=#333333 size=5em>205.景德祀九宫贵神三首</font><br>
<font color=#FF0033>隋代：佚名</font><br>
灵空既肃，明神既秩。在国之东，协日之吉。长歌有备，六变日律。怀和万灵，降兹阴骘。<br>
<font color=#333333 size=5em>206.景德以后祀五方帝十六首</font><br>
<font color=#FF0033>隋代：佚名</font><br>
长赢七序，候正南讹。功资蕃育，气应清和。鼎实嘉俎，乐人登歌。神其来享，降福孔多。<br>
<font color=#333333 size=5em>207.景德中朝会十四</font><br>
<font color=#FF0033>隋代：佚名</font><br>
万邦来同，九实在位。奉璋荐绅，陟降庭止。文思安安，威务棣棣。臣哉为哉，介尔蕃祉。<br>
<font color=#333333 size=5em>208.景祐祭文宣王庙六首</font><br>
<font color=#FF0033>隋代：佚名</font><br>
一王垂法，千古作程。有伯可仰，无德而名。齐以县志，币以达诚。礼容全度，黍稷非声。<br>
<font color=#333333 size=5em>209.景祐祭文宣王庙六首</font><br>
<font color=#FF0033>隋代：佚名</font><br>
无疆之礼，配侑可宗。事举以类，兴享其从。嘉粟旨酒，登荐惟恭。降此遐福，令位肃雍。</p>
<h3 id="font-color-333333-size-5em-210-景祐释奠武成王六首-font"><font color=#333333 size=5em>210.景祐释奠武成王六首</font></h3>
<p><font color=#FF0033>隋代：佚名</font><br>
四岳之裔，凉彼武王。发扬蹈厉，周室用昌。追对斋食，简册增芳。升币以奠，声筦锵锵。<br>
<font color=#333333 size=5em>211.景祐夏至皇地祗二首</font><br>
<font color=#FF0033>隋代：佚名</font><br>
丕命惟皇，万物咸睹。卜年迈周，崇功冠禹。有烨炎精，大昌圣祚。酌鬯祈年，永锡繁祜。<br>
<font color=#333333 size=5em>212.孟夏雩祀二首</font><br>
<font color=#FF0033>隋代：佚名</font><br>
昊天盖高，祀事为大。严配皇灵，亿福来介。<br>
<font color=#333333 size=5em>213.明道元年章献明肃皇太后朝会十五首</font><br>
<font color=#FF0033>隋代：佚名</font><br>
烨烨灵芝，生于殿于。照映华拱，纷敷玉蕤。感召元和，光符圣期。祥篇协吉，百福咸宜。<br>
<font color=#333333 size=5em>214.明道元年章献明肃皇太后朝会十五首</font><br>
<font color=#FF0033>隋代：佚名</font><br>
长光居尊，盛容有灯。文王事亲，万国归美。朝会之则，邦家之纪。受福于天，克昭隆礼。<br>
<font color=#333333 size=5em>215.纳火礼祀大辰十二首</font><br>
<font color=#FF0033>隋代：佚名</font><br>
广大建祀，式崇其配。声香在兹，清酒既载。穆穆有晖，洋洋如在。聿怀嘉广，翳神之麦。<br>
<font color=#333333 size=5em>216.乾道七年恭上太上皇帝太上皇后尊号十一首</font><br>
<font color=#FF0033>隋代：佚名</font><br>
元祀介福，孰绥孰将。归于尊亲，孝哉君王。载镂斯乐，载琢斯章。得名得寿，如虞如唐。<br>
<font color=#333333 size=5em>217.乾道七年恭上太上皇帝太上皇后尊号十一首</font><br>
<font color=#FF0033>隋代：佚名</font><br>
敛福于郊，逢时之泰。揭名日月，侔德覆载。自我作古，域中有大。永言保之，眉寿无害。<br>
<font color=#333333 size=5em>218.乾德以后祀感生帝十首</font><br>
<font color=#FF0033>隋代：佚名</font><br>
笾豆有践，玉帛斯陈。神无常享，享于精线。<br>
<font color=#333333 size=5em>219.亲耕籍田七首</font><br>
<font color=#FF0033>隋代：佚名</font><br>
群公灰相，奉事齐庄。率时农天，举耜载扬。播厥百台，以佑我皇。多黍多稌，丕应农祥。<br>
<font color=#333333 size=5em>220.庆元二年恭上太皇太后皇太后太上皇帝太上皇</font><br>
<font color=#FF0033>隋代：佚名</font><br>
三礼崇容，八銮警卫。有来辰德，阐徽嬀汭。璇宫肃雍，藻景澄霁。文子文孙，本支百世。<br>
<font color=#333333 size=5em>221.庆元二年恭上太皇太后皇太后太上皇帝太上皇</font><br>
<font color=#FF0033>隋代：佚名</font><br>
父尊母亲，天涵地育。燕我翼子，景命有仆。得名得寿，如金如玉。子孙千亿，成其厚福。<br>
<font color=#333333 size=5em>222.庆元二年皇后册宝十三首</font><br>
<font color=#FF0033>隋代：佚名</font><br>
熛嵌蟺蜎，壁门云龙。烈文维辅，翊奉有容。典章煇明，兴度肃雍。葳时缛一，登于璿宫。<br>
<font color=#333333 size=5em>223.庆元二年皇后册宝十三首</font><br>
<font color=#FF0033>隋代：佚名</font><br>
光佑晏宁，惠慈燕喜。寿仁病崇，家邦均祉。懿文交举，台册嗣美。维亿万年，爱敬惟似。<br>
<font color=#333333 size=5em>224.绍定三年寿明仁福睿皇太后册宝九首</font><br>
<font color=#FF0033>隋代：佚名</font><br>
皇文既举，庆礼告虔。笔自宫闱，格于幅员。子称母寿，母谓子贤。陟降在兹，隆名际天。<br>
<font color=#333333 size=5em>225.绍熙四年加上寿圣皇太后尊号八首</font><br>
<font color=#FF0033>隋代：佚名</font><br>
熙辰礼备，济济雍雍。言奉斯册，重亲之宫。宫帷既敞，协气感通。皇仪亲展，寿祉无穷。<br>
<font color=#333333 size=5em>226.绍兴朝会十三首</font><br>
<font color=#FF0033>隋代：佚名</font><br>
厚地效珍，嘉木纪瑞。匪刻匪雕，具文见意。三登太平，允协圣治。诗雅咏歌，有光既辞。<br>
<font color=#333333 size=5em>227.绍兴朝日十首</font><br>
<font color=#FF0033>隋代：佚名</font><br>
物之备矣，以交于神。时惟炎精，不忘顾歆。经结之文，玦琳之南。璨然相辉，其备秩秩。<br>
<font color=#333333 size=5em>228.绍兴淳熙分命馆职定撰十七首</font><br>
<font color=#FF0033>隋代：佚名</font><br>
[黄钟为角]合宫盛礼，金商令时。务成熙事，蒐扬上余。骏奔在庭，精意肃祗。来享嘉成，神灵燕娭。<br>
<font color=#333333 size=5em>229.绍兴淳熙分命馆职定撰十七首</font><br>
<font color=#FF0033>隋代：佚名</font><br>
大享季秋，百执扬厉。明明太宗，赫赫上帝。祗牙忱诚，式严圭币。祚我明德，锡兹来裔。<br>
<font color=#333333 size=5em>230.绍兴淳熙分命馆职定撰十七首</font><br>
<font color=#FF0033>隋代：佚名</font><br>
赫赫高斋，于尧有光。覆被万祀，冠冕百王。有量斯希，蠲洁是将。在帝左右，维时降康。<br>
<font color=#333333 size=5em>231.绍兴祭风师六首</font><br>
<font color=#FF0033>隋代：佚名</font><br>
荃其止乎，禗禗其容。奄横四海，蹇莫之穷。时不骤得，礼焉有终。荃其行乎，余心{左忄右三虫}{左忄右三虫}。<br>
<font color=#333333 size=5em>232.绍兴亲享明堂二十六首</font><br>
<font color=#FF0033>隋代：佚名</font><br>
耳听鋗玉，目瞻熉珠。乐人周奏，们参汉图。神人来况，天地同符。亦既见帝，王心则愉。<br>
<font color=#333333 size=5em>233.绍兴亲享明堂二十六首</font><br>
<font color=#FF0033>隋代：佚名</font><br>
绍天承业，继世立功。帷帷屡屡，车书始同。武扫氛雾，文垂日虹。遗泽所及，孰知其终。<br>
<font color=#333333 size=5em>234.绍兴亲享明堂二十六首</font><br>
<font color=#FF0033>隋代：佚名</font><br>
诚一为专，礼三而称。孰陪邦祠，惟我同姓。金丝屡调，圭玉交映。是谓熙成，福来神听。<br>
<font color=#333333 size=5em>235.绍兴十年发皇太后册宝八首</font><br>
<font color=#FF0033>隋代：佚名</font><br>
祖启瑶光，诞生明圣。尊极母箅，帝庸作命。宝章煌煌，导以笙声。还燕慈宁，邦家徯庆。<br>
<font color=#333333 size=5em>236.绍兴十年发皇太后册宝八首</font><br>
<font color=#FF0033>隋代：佚名</font><br>
礼行东朝，乐奏大吕。羽术森陈，簪坤式序。云幄邃央，宏曲是举。天子万年，母备环宇。<br>
<font color=#333333 size=5em>237.绍兴十三年发皇后册宝十三首</font><br>
<font color=#FF0033>隋代：佚名</font><br>
礼既行兮，厥位孔安。母备正兮，容止可观。奉东朝兮，常得其欢。求淑女兮，岂乐多般<br>
<font color=#333333 size=5em>238.绍兴祀大火十二首</font><br>
<font color=#FF0033>隋代：佚名</font><br>
有俨其容，有洁其衷。屹屹崇坛，伊神兴通。神肯降格，嘉神之休。虔恭降登，神乎安留。<br>
<font color=#333333 size=5em>239.绍兴祀大火十二首</font><br>
<font color=#FF0033>隋代：佚名</font><br>
谁其祀神，知神嗜好。闬伯祀火，为神所劳。睠言配食，既兴火俱。于乐旨酒，承神嘉虔。</p>
<h3 id="font-color-333333-size-5em-240-绍兴祀高禖十首-font"><font color=#333333 size=5em>240.绍兴祀高禖十首</font></h3>
<p><font color=#FF0033>隋代：佚名</font><br>
［姑洗为羽］春气笔分，万类滋荣。惟此祀事，皆事发生。求神以类，式昭至诚。庶几来格，子孙绳绳。<br>
<font color=#333333 size=5em>241.绍兴祀皇地祗十五首</font><br>
<font color=#FF0033>隋代：佚名</font><br>
景风应时，聿严毖祀。用事方丘，锵锵济济。登降有节，三献成礼。神其格思，锡我繁祉。<br>
<font color=#333333 size=5em>242.绍兴祀皇地祗十五首</font><br>
<font color=#FF0033>隋代：佚名</font><br>
于穆媪神，媲德彼天。我修毖祀，以莫不虔。肆陈时夏，干羽相宣。灵其来游，降福绵绵。<br>
<font color=#333333 size=5em>243.绍兴祀九宫贵神十首</font><br>
<font color=#FF0033>隋代：佚名</font><br>
于昭毖祀，周旋有容。历阶将事，赵进鞠躬。改步如初，没阶弥恭。左城右平，陟必雍雍。<br>
<font color=#333333 size=5em>244.绍兴祀九宫贵神十首</font><br>
<font color=#FF0033>隋代：佚名</font><br>
惟天丕冒，彪列九神。财成元化，险惊下民。有酒斯旨，登牙苾芬。昭哉降鉴，茀禄来臻。<br>
<font color=#333333 size=5em>245.绍兴祀神州地祗十六首</font><br>
<font color=#FF0033>隋代：佚名</font><br>
穆穆令闻，溥溥有容。泽被万宇，靡不率从。恭陈量币，明芳其衷。礼亦宜之，享德攸同。<br>
<font color=#333333 size=5em>246.绍兴祀神州地祗十六首</font><br>
<font color=#FF0033>隋代：佚名</font><br>
宗德含洪，方祗可似。辟土开疆，八埏同轨。是用作配，有永无纪。裸献以享，茂格蕃祉。<br>
<font color=#333333 size=5em>247.绍兴祀太社太稷十七首</font><br>
<font color=#FF0033>隋代：佚名</font><br>
土发而祭，农祥是祈。笾豆加篚，典礼有兴。惟兹珪币，用告肃祗。神灵降鉴，锡我繁釐。<br>
<font color=#333333 size=5em>248.绍兴祀太社太稷十七首</font><br>
<font color=#FF0033>隋代：佚名</font><br>
地载万物，民资迺功。报本称祀，太稷攸同。礼乐既备，讫埋愈恭。神其降嘏，时和风丰。<br>
<font color=#333333 size=5em>249.绍兴祀岳镇海渎四十三首</font><br>
<font color=#FF0033>隋代：佚名</font><br>
司历告时，惟孟之春。爰举时祀，旅于有神。鼓钟既设，珪帛具陈。阜蕃蔗物，以福我民。<br>
<font color=#333333 size=5em>250.绍兴祀岳镇海渎四十三首</font><br>
<font color=#FF0033>隋代：佚名</font><br>
我祀我享，备物孔周。一纯斯举，二精聿修。璞兮其温，丝兮其杯。是荐洁蠲，神兮安留。<br>
<font color=#333333 size=5em>251.绍兴祀岳镇海渎四十三首</font><br>
<font color=#FF0033>隋代：佚名</font><br>
練日明望，高灵来下。何以告诚，心惟物假。有篚斯实，有寮斯籍。于以奠之，神光烛夜。<br>
<font color=#333333 size=5em>252.绍兴祀岳镇海渎四十三首</font><br>
<font color=#FF0033>隋代：佚名</font><br>
奄浸坤轴，滋殖其濊。而典斯稽，有陛下壝。弗替时举，元斝斯酹。胡先于河，实委之会。<br>
<font color=#333333 size=5em>253.绍兴祀岳镇海渎四十三首</font><br>
<font color=#FF0033>隋代：佚名</font><br>
赫赫作镇，幽朔之垂。兼福我民，食哉具宜。克配彼岳，有严等衰。蠲我灌礼，其敢不祗。<br>
<font color=#333333 size=5em>254.绍兴祀祚德庙八首</font><br>
<font color=#FF0033>隋代：佚名</font><br>
若孤立后，惟闰惟忠。昔者神考，追录乃功。祀典载加，进爵锡公。神兮降格，尚鉴褒崇。<br>
<font color=#333333 size=5em>255.绍兴享先农十一首</font><br>
<font color=#FF0033>隋代：佚名</font><br>
蠲条栈斝，巾帨而升。挹彼注兹，酒风维清。洋洋在上，享于克诚。神其孚佑，以厚民生。<br>
<font color=#333333 size=5em>256.绍兴以后蜡祭四十二首</font><br>
<font color=#FF0033>隋代：佚名</font><br>
享以精社，声非稷黍。工祝致告，孔硕为俎。执事骏奔，绳绳具举。神之嘉虞，介福是兴。<br>
<font color=#333333 size=5em>257.绍兴以后蜡祭四十二首</font><br>
<font color=#FF0033>隋代：佚名</font><br>
兴献恭庄，燎烟分酪。载陟载降，礼容可度。钦惟尔神，上下肃肃。成我稷黍，鉴此牲玉。<br>
<font color=#333333 size=5em>258.绍兴以后蜡祭四十二首</font><br>
<font color=#FF0033>隋代：佚名</font><br>
维后之功，配天其大。祀而稷之，万世如在。黄冠野服，骏奔皇皇。自古有年，神其降康。<br>
<font color=#333333 size=5em>259.绍兴以后蜡祭四十二首</font><br>
<font color=#FF0033>隋代：佚名</font><br>
神宅于幽，{左日右幼}{左日右幼}沈沈。至和塞明，考我德音。神听静嘉，俨乎若临。币以荐诚，敢有弗钦。<br>
<font color=#333333 size=5em>260.绍兴以后祀感生帝十六首</font><br>
<font color=#FF0033>隋代：佚名</font><br>
术牙锵鸣，肃容声精。交神之闰，罔敢弗诚。设洗于阼，疊水惟清。兴以致洁，感通神明。<br>
<font color=#333333 size=5em>261.绍兴以后祀感生帝十六首</font><br>
<font color=#FF0033>隋代：佚名</font><br>
苾苾芬芬，神具醉止。笙声铿锵，干旄旖旎。融假无言，神灵惟喜。申锡蕃釐，暨我孙子。<br>
<font color=#333333 size=5em>262.绍兴以后祀五方帝六十首</font><br>
<font color=#FF0033>隋代：佚名</font><br>
卜岁之初，我迎春祗。孰克侑乡，日古宓戏。于皇宓戏，万世之德。再拜稽首，敢爱斯壁。<br>
<font color=#333333 size=5em>263.绍兴以后祀五方帝六十首</font><br>
<font color=#FF0033>隋代：佚名</font><br>
［姑洗为羽］烨烨其光，炳炳其灵。窅其如容，剡其如声。扇以景风，导以朱游。我德匪类，神其安留。<br>
<font color=#333333 size=5em>264.绍兴以后祀五方帝六十首</font><br>
<font color=#FF0033>隋代：佚名</font><br>
猗欤先农，笔兹黍稷。既殖既播，有此粒食。秬经洁清，比罇疏幂。竭我瑶斝，莫报嘉绩。<br>
<font color=#333333 size=5em>265.绍兴以后祀五方帝六十首</font><br>
<font color=#FF0033>隋代：佚名</font><br>
素猋谐律，西颢随灵。笔复元祀，晨炀肃清。下土屡陔，嘉坟芳声。以御蕃祉，介我西成。<br>
<font color=#333333 size=5em>266.绍兴以后祀五方帝六十首</font><br>
<font color=#FF0033>隋代：佚名</font><br>
[黄簇为徽]北方之神，执槿司冬。三时务逐，于焉告功。礼备乐作，归功于神。风马来游，永锡斯民。<br>
<font color=#333333 size=5em>267.绍兴以后祀五方帝六十首</font><br>
<font color=#FF0033>隋代：佚名</font><br>
神之戾止，天门夜开。礼备告成，云耕孙回。旗蠢晻霭，万灵喧豗。独遗祉福，用泽九垓。<br>
<font color=#333333 size=5em>268.摄事十三首</font><br>
<font color=#FF0033>隋代：佚名</font><br>
思文圣祖，长发其祥。锡义蕃衍，德厚流光。眷命自天，卜世聿昌。祗肃孝享，降福无疆。<br>
<font color=#333333 size=5em>269.司中司命五首</font><br>
<font color=#FF0033>隋代：佚名</font><br>
云兮飘飘，风兮稜稜。飚驭返空，杲日来升。归旎扬扬，众乐锵锵。我神式欢，惠我嘉祥。</p>
<h3 id="font-color-333333-size-5em-270-祀先蚕六首-font"><font color=#333333 size=5em>270.祀先蚕六首</font></h3>
<p><font color=#FF0033>隋代：佚名</font><br>
化日初长，时当暮春。簪事方兴，惟后惟巡。丝旷御冬，残生济人。敢忘报本，篚币是陈。<br>
<font color=#333333 size=5em>271.天安殿册封五岳帝一首</font><br>
<font color=#FF0033>隋代：佚名</font><br>
名岳奠方，帝备克举。吉日惟良，九实咸旅。温玉镂文，纁裳正宁。礼备乐成，笃神之祜。<br>
<font color=#333333 size=5em>272.五方帝</font><br>
<font color=#FF0033>隋代：佚名</font><br>
盛德居厚，含草有融。惟思惟信，日黄日中。礼诚荐过，福祐嘉通。永延永阜，九彀咸岂。<br>
<font color=#333333 size=5em>273.五方帝</font><br>
<font color=#FF0033>隋代：佚名</font><br>
礼经之重，祀典惟明。命官揶事，陟降以诚。既升庶品，亦奉二精。锡兹福祉，迄用丕平。<br>
<font color=#333333 size=5em>274.夕月三首</font><br>
<font color=#FF0033>隋代：佚名</font><br>
夕耀乘烽，功存字县。金秦在县，以时致度。祀事孔寅，明灵降磁。洁粢岂盛，仓箱流行。<br>
<font color=#333333 size=5em>275.夕月十首</font><br>
<font color=#FF0033>隋代：佚名</font><br>
歌奏云瘵，式礼莫愆。以我齐明，声其告蠲。神保聿归，降康自天。萝图永固，亿万斯年。<br>
<font color=#333333 size=5em>276.熙宁祭风师五首</font><br>
<font color=#FF0033>隋代：佚名</font><br>
兴帨于下，有盘有匜。馈酌于下，有登有尖。服容柔止，进退优止。即事寅恭，神其休止。<br>
<font color=#333333 size=5em>277.熙宁蜡祭十三首</font><br>
<font color=#FF0033>隋代：佚名</font><br>
皇皇灵德，经纽万方。承诏揶事，陟降以庄。高冠岌峨，长俩锵洋。嘉承神贶，令闻不忘。<br>
<font color=#333333 size=5em>278.熙宁祀皇地祗十二首</font><br>
<font color=#FF0033>隋代：佚名</font><br>
折俎在笾，贲羹在豆。何以酌之，酒醒是侑。何以锡之，贻尔眉寿。何以格之，永尔康早。<br>
<font color=#333333 size=5em>279.熙宁望祭岳镇海渎十七首</font><br>
<font color=#FF0033>隋代：佚名</font><br>
绅韩襜兮，玉佩偿兮。于我将事，神燕喜兮。帝命望祀，敢有不共。往返于位，肃肃雍雍。<br>
<font color=#333333 size=5em>280.熙宁望祭岳镇海渎十七首</font><br>
<font color=#FF0033>隋代：佚名</font><br>
鼓钟云云，敛管伊伊。神既醉袍，日送言归。山有厚藏，水有灵德。物其永依，往奠炎宅。<br>
<font color=#333333 size=5em>281.熙宁望祭岳镇海渎十七首</font><br>
<font color=#FF0033>隋代：佚名</font><br>
维山及川，奠宅幽方。我度其灵，降止靡常。肃肃坎坛，既迎既将。促乐入俎，是送是望。<br>
<font color=#333333 size=5em>282.先蚕六首</font><br>
<font color=#FF0033>隋代：佚名</font><br>
生民之朔，衣皮而群。惟圣有作，被冒以文。礼乐以成，贵贱以分。欲报之德，金石谐均。<br>
<font color=#333333 size=5em>283.先蚕六首</font><br>
<font color=#FF0033>隋代：佚名</font><br>
神来徕，驾跄跄。紫坛熙，烛夜光。会竽瑟，鸣球琅。荐旨酒，杂兰芳。佑明德，锡百祥。<br>
<font color=#333333 size=5em>284.雨师雷神七首</font><br>
<font color=#FF0033>隋代：佚名</font><br>
言言祠宫，爰考我礼。维西有疊，维东有洗。爰洁爰条，载荐其困。神在何斯，匪远具迩。<br>
<font color=#333333 size=5em>285.雨师五首</font><br>
<font color=#FF0033>隋代：佚名</font><br>
神之无象，亦可思索。维支阴阴，维风莫莫。降止坛宇，来顾芳声。侑以鼓歌，荐此明诚。<br>
<font color=#333333 size=5em>286.元符祭神州地祗二首</font><br>
<font color=#FF0033>隋代：佚名</font><br>
朊朊浚邦，皇天是宅。必有幽赞，聪明正直。布列笾豆，考声金石。中外谘宁，翳神之力。<br>
<font color=#333333 size=5em>287.元符亲享明堂十一首</font><br>
<font color=#FF0033>隋代：佚名</font><br>
奕奕明堂，天子即事。奠我圣考，配于上帝。凡百有职，畴敢不祗。俎洁牲肥，其登有备。<br>
<font color=#333333 size=5em>288.元符祀感生帝五首</font><br>
<font color=#FF0033>隋代：佚名</font><br>
乐和夙律，酒奠牧尊。神明斯享，礼盛难论。<br>
<font color=#333333 size=5em>289.章献明肃皇太后恭谢太庙</font><br>
<font color=#FF0033>隋代：佚名</font><br>
于穆宋庙，笔允基扃。文母来献，国祚咸宁。永言昭格，式荐惟声。亦既降止，聿柄神灵。<br>
<font color=#333333 size=5em>290.章献明肃皇太后恭谢太庙</font><br>
<font color=#FF0033>隋代：佚名</font><br>
九奏合兮僾然来，百礼成兮欻尔回。想霜驭兮望天阙，八音阕兮心悠哉。<br>
<font color=#333333 size=5em>291.哲宗发皇后册宝三首</font><br>
<font color=#FF0033>隋代：佚名</font><br>
宣哲维公，就位肃庄。册宝具举，丕下其光。出于宸闱，鼓钟喤喤。母德天下，万寿无疆。<br>
<font color=#333333 size=5em>292.政和鹿鸣宴五首</font><br>
<font color=#FF0033>隋代：佚名</font><br>
鸣鹿呦呦，载弁俅俅。孙然来思，旨酒思柔。之子言迈，泮涣尔游。于彼西雍，对扬王休。<br>
<font color=#333333 size=5em>293.高宗建炎初祀昊天上帝</font><br>
<font color=#FF0033>隋代：佚名</font><br>
[黄钟为角一奏]我将我享，涓选休成。执事有格，惟寅惟清。乐既六变，肃雍和鸣。高高在上，庶几是听。<br>
<font color=#333333 size=5em>294.郊庙朝会歌辞方皇乐歌</font><br>
<font color=#FF0033>隋代：佚名</font><br>
四阶秩德，坛于方泽。昭事皇祗，即阴以墌。洁肆于祊，孔嘉且硕。神其福之，如几如式。<br>
<font color=#333333 size=5em>295.绍兴祀大火十二首</font><br>
<font color=#FF0033>隋代：佚名</font><br>
[姑洗为羽]于赫我宋，以火德王。永永丕图，翳神之相。神之来矣，维其时矣。礼备乐奏，神其如矣。<br>
<font color=#333333 size=5em>296.绍兴以后祀五方帝六十首</font><br>
<font color=#FF0033>隋代：佚名</font><br>
[黄钟为角]良月盈数，四气推迁。帝与是时，典司其权。高临下堕，降祉幅员。神之听之，祀事罔愆。<br>
<font color=#333333 size=5em>297.有志</font><br>
<font color=#FF0033>隋代：</font><br>
天下无难事，在乎人为之。不为易亦难，为之难亦易。吾非千里马，然有千里志。旦旦而为之，终亦成骐骥。<br>
<font color=#333333 size=5em>298.生查子</font><br>
<font color=#FF0033>隋代：</font><br>
三尺龙泉剑，匣里无人见。<br>
一张落雁弓，百支金花箭。<br>
为国竭忠贞，苦处曾征战。<br>
先望立功勋，后见君王面。<br>
<font color=#333333 size=5em>299.七夕观新妇隔巷停车</font><br>
<font color=#FF0033>隋代：陈子良</font><br>
隔巷遥停幰，非复为来迟。只言更尚浅，未是渡河时。</p>
<h3 id="font-color-333333-size-5em-300-郊庙歌辞·武后大享昊天乐章-font"><font color=#333333 size=5em>300.郊庙歌辞·武后大享昊天乐章</font></h3>
<p><font color=#FF0033>隋代：</font><br>
大阴凝至化，真耀蕴轩仪。德迈娥台敞，仁高姒幄披。扪天遂启极，梦日乃升曦。瞻紫极，望玄穹。翘至恳，罄深衷。听虽远，诚必通。垂厚泽，降云宫。乾仪混成冲邃，天道下济高明。闓阳晨披紫阙，太一晓降黄庭。圆坛敢由昭报，方璧冀展虔情。丹襟式敷衷恳，玄鉴庶察微诚。巍巍睿业广，赫赫圣基隆。菲德承先顾，祯符萃眇躬。铭开武岩侧，图荐洛川中。微诚讵幽感，景命忽昭融。有怀惭紫极，无以谢玄穹。朝坛雾卷，曙岭烟沉。爰设筐币，式表诚心。筵辉丽璧，乐畅和音。仰惟灵鉴，俯察翘襟。昭昭上帝，穆穆下临。礼崇备物，乐奏锵金。兰羞委荐，桂醑盈斟。敢希明德，聿罄庄心。樽浮九酝，礼备三周。陈诚菲奠，契福神猷。奠璧郊坛昭大礼，锵金拊石表虔诚。始奏承云娱帝赏，复歌调露畅韶英。荷恩承顾托，执契恭临抚。庙略静边荒，天兵耀神武。有截资先化，无为遵旧矩。祯符降昊穹，大业光寰宇。肃肃祀典，邕邕礼秩。三献已周，九成斯毕。爰撤其俎，载迁其实。或升或降，唯诚唯质。礼终肆类，乐阕九成。仰惟明德，敢荐非馨。顾惭菲奠，久驻云輧。瞻荷灵泽，悚恋兼盈。式乾路，辟天扉。回日驭，动云衣。登金阙，入紫微。望仙驾，仰恩徽。</p>
<blockquote><p>南北朝时期，北方文人在诗歌创作上虽已自觉地模仿、学习南方文人，且有了很大进步，但总的说来，在诗歌的艺术技巧方面仍多少有所逊色。隋代的统一，加强了南北文人的交流：他们彼此间的唱和，已不再是北人学习南人，而是具有相互促进的意义；原来保存于南方的典籍大量流入北方，使北方文人的&quot;腹笥&quot;大大丰富，他们得以借鉴的前人作品大量增加，这对隋诗的发展起着很大的推动作用。由此形成了南北文风融合的诗歌创作局面，为后来唐诗的繁荣奠定了基础。<br>
隋代是自东晋南渡后南北分裂了三百多年终于重归统一而走向唐代的过渡阶段,隋代诗歌的发展是南北朝文学向唐诗过渡的重要阶段。有隋一代,政治的掌权使得北方的诗人重新登上了文学的舞台,由于独特的地理气候及文化传统,以卢思道、薛道衡、杨素、杨广以及入唐的王绩等为代表的北方诗人创作了大量的边塞诗、宫廷诗、赠答诗等,诗歌多融入了北地的苍凉风骨,一定程度上扫除了南朝“宫体诗”的纤细奢靡,开创了北方诗歌的繁荣时期,为初唐诗歌及盛唐之音注入了一股清凉爽健之豪气。本文主要以隋代北方诗人群及诗歌创作为研究中心,以地域文学差异及形成为支撑,以隋代诗歌在中国文学发展长河中应有之地位价值为终结,对隋代诗歌尤其是北方诗歌的创作做一比较详细深入的研究。<br>
由于隋朝时间较短，对中国文学的影响不大。虽然有提出改革浮靡文风的要求，但是后继中断。隋朝当时有专门研究音律学的著作，也有不错的散文与诗歌。由北朝入隋的三位诗人卢思道、杨素、薛道衡仍旧留下一些颇有特色的诗作。<br>
隋代总共三十六年,只有文帝杨坚、炀帝杨广两世皇帝。但它在政治历史和文学历史上都是重要的朝代,结束前一个历史阶段,开始一个新的历史阶段。南北朝诗歌创作的形式主义思潮,齐、梁的绮丽和梁、陈的宫体,都在隋代回光返照,再度泛滥;而光辉灿烂的盛唐诗歌,也是在隋代开始萌生出新的发展趋势。</p>
</blockquote>
<h2 id="五代">五代</h2>
<h3 id="font-color-333333-size-5em-1-虞美人·春花秋月何时了-font"><font color=#333333 size=5em>1.虞美人·春花秋月何时了</font></h3>
<p><font color=#FF0033>五代：李煜</font><br>
春花秋月何时了？往事知多少。小楼昨夜又东风，故国不堪回首月明中。<br>
雕栏玉砌应犹在，只是朱颜改。问君能有几多愁？恰似一江春水向东流。(雕栏 通：阑)<br>
<font color=#333333 size=5em>2.相见欢·无言独上西楼</font><br>
<font color=#FF0033>五代：李煜</font><br>
无言独上西楼，月如钩。寂寞梧桐深院锁清秋。<br>
剪不断，理还乱，是离愁。别是一般滋味在心头。(一般 一作：一番)<br>
<font color=#333333 size=5em>3.浪淘沙令·帘外雨潺潺</font><br>
<font color=#FF0033>五代：李煜</font><br>
帘外雨潺潺，春意阑珊。罗衾不耐五更寒。梦里不知身是客，一晌贪欢。<br>
独自莫凭栏，无限江山，别时容易见时难。流水落花春去也，天上人间。<br>
<font color=#333333 size=5em>4.相见欢·林花谢了春红</font><br>
<font color=#FF0033>五代：李煜</font><br>
林花谢了春红，太匆匆。无奈朝来寒雨晚来风。<br>
胭脂泪，相留醉，几时重。自是人生长恨水长东。(相留 一作：留人)<br>
<font color=#333333 size=5em>5.长相思·一重山</font><br>
<font color=#FF0033>五代：李煜</font><br>
一重山，两重山。山远天高烟水寒，相思枫叶丹。<br>
菊花开，菊花残。塞雁高飞人未还，一帘风月闲。<br>
<font color=#333333 size=5em>6.临江仙·樱桃落尽春归去</font><br>
<font color=#FF0033>五代：李煜</font><br>
樱桃落尽春归去，蝶翻金粉双飞。子规啼月小楼西，玉钩罗幕，惆怅暮烟垂。<br>
别巷寂寥人散后，望残烟草低迷。炉香闲袅凤凰儿，空持罗带，回首恨依依。<br>
<font color=#333333 size=5em>7.清平乐·别来春半</font><br>
<font color=#FF0033>五代：李煜</font><br>
别来春半，触目柔肠断。砌下落梅如雪乱，拂了一身还满。(柔肠断 一作：愁肠断)<br>
雁来音信无凭，路遥归梦难成。离恨恰如春草，更行更远还生。<br>
<font color=#333333 size=5em>8.虞美人·风回小院庭芜绿</font><br>
<font color=#FF0033>五代：李煜</font><br>
风回小院庭芜绿，柳眼春相续。凭阑半日独无言，依旧竹声新月似当年。<br>
笙歌未散尊罍在，池面冰初解。烛明香暗画堂深，满鬓青霜残雪思难任。<br>
<font color=#333333 size=5em>9.破阵子·四十年来家国</font><br>
<font color=#FF0033>五代：李煜</font><br>
四十年来家国，三千里地山河。凤阁龙楼连霄汉，玉树琼枝作烟萝，几曾识干戈？<br>
一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。<br>
<font color=#333333 size=5em>10.鹊踏枝·六曲阑干偎碧树</font><br>
<font color=#FF0033>五代：冯延巳</font><br>
六曲阑干偎碧树，杨柳风轻，展尽黄金缕。谁把钿筝移玉柱，穿帘海燕双飞去。<br>
满眼游丝兼落絮，红杏开时，一霎清明雨。浓睡觉来莺乱语，惊残好梦无寻处。<br>
<font color=#333333 size=5em>11.乌夜啼·昨夜风兼雨</font><br>
<font color=#FF0033>五代：李煜</font><br>
昨夜风兼雨，帘帏飒飒秋声。烛残漏断频欹枕，起坐不能平。<br>
世事漫随流水，算来一梦浮生。醉乡路稳宜频到，此外不堪行。(一梦 一作：梦里)<br>
<font color=#333333 size=5em>12.忆江南·多少恨</font><br>
<font color=#FF0033>五代：李煜</font><br>
多少恨，昨夜梦魂中。还似旧时游上苑，车如流水马如龙。花月正春风。<br>
<font color=#333333 size=5em>13.鹊踏枝·谁道闲情抛掷久</font><br>
<font color=#FF0033>五代：冯延巳</font><br>
谁道闲情抛掷久？每到春来，惆怅还依旧。日日花前常病酒，敢辞镜里朱颜瘦。(敢辞 一作：不辞)<br>
河畔青芜堤上柳，为问新愁，何事年年有？独立小桥风满袖，平林新月人归后。<br>
<font color=#333333 size=5em>14.谒金门·风乍起</font><br>
<font color=#FF0033>五代：冯延巳</font><br>
风乍起，吹皱一池春水。闲引鸳鸯香径里，手挼红杏蕊。<br>
斗鸭阑干独倚，碧玉搔头斜坠。终日望君君不至，举头闻鹊喜。<br>
<font color=#333333 size=5em>15.长命女·春日宴</font><br>
<font color=#FF0033>五代：冯延巳</font><br>
春日宴，绿酒一杯歌一遍。再拜陈三愿：一愿郎君千岁，二愿妾身常健，三愿如同梁上燕，岁岁长相见。<br>
<font color=#333333 size=5em>16.清平乐·雨晴烟晚</font><br>
<font color=#FF0033>五代：冯延巳</font><br>
雨晴烟晚。绿水新池满。双燕飞来垂柳院，小阁画帘高卷。<br>
黄昏独倚朱阑。西南新月眉弯。砌下落花风起，罗衣特地春寒。<br>
<font color=#333333 size=5em>17.捣练子令·深院静</font><br>
<font color=#FF0033>五代：李煜</font><br>
深院静，小庭空，断续寒砧断续风。<br>
无奈夜长人不寐，数声和月到帘栊。<br>
<font color=#333333 size=5em>18.摊破浣溪沙·菡萏香销翠叶残</font><br>
<font color=#FF0033>五代：李璟</font><br>
菡萏香销翠叶残，西风愁起绿波间。还与韶光共憔悴，不堪看。<br>
细雨梦回鸡塞远，小楼吹彻玉笙寒。多少泪珠何限恨，倚栏干。(栏 通：阑) (何限恨 一作：无限恨)<br>
<font color=#333333 size=5em>19.菩萨蛮·花明月暗笼轻雾</font><br>
<font color=#FF0033>五代：李煜</font><br>
花明月暗笼轻雾，今宵好向郎边去。刬袜步香阶，手提金缕鞋。画堂南畔见，一向偎人颤。奴为出来难，教君恣意怜。<br>
<font color=#333333 size=5em>20.渔父·浪花有意千里雪</font><br>
<font color=#FF0033>五代：李煜</font><br>
浪花有意千里雪，桃花无言一队春。一壶酒，一竿身，快活如侬有几人。<br>
<font color=#333333 size=5em>21.浪淘沙·往事只堪哀</font><br>
<font color=#FF0033>五代：李煜</font><br>
往事只堪哀，对景难排。秋风庭院藓侵阶。一任珠帘闲不卷，终日谁来。<br>
金锁已沉埋，壮气蒿莱。晚凉天净月华开。想得玉楼瑶殿影，空照秦淮。<br>
<font color=#333333 size=5em>22.南乡子·细雨湿流光</font><br>
<font color=#FF0033>五代：冯延巳</font><br>
细雨湿流光，芳草年年与恨长。烟锁凤楼无限事，茫茫。鸾镜鸳衾两断肠。<br>
魂梦任悠扬，睡起杨花满绣床。薄悻不来门半掩，斜阳。负你残春泪几行。<br>
<font color=#333333 size=5em>23.摊破浣溪沙·手卷真珠上玉钩</font><br>
<font color=#FF0033>五代：李璟</font><br>
手卷真珠上玉钩，依前春恨锁重楼。风里落花谁是主？思悠悠。<br>
青鸟不传云外信，丁香空结雨中愁。回首绿波三楚暮，接天流。<br>
<font color=#333333 size=5em>24.述国亡诗</font><br>
<font color=#FF0033>五代：花蕊夫人</font><br>
君王城上竖降旗，妾在深宫那得知？<br>
十四万人齐解甲，更无一个是男儿！<br>
<font color=#333333 size=5em>25.生查子·新月曲如眉</font><br>
<font color=#FF0033>五代：牛希济</font><br>
新月曲如眉，未有团圞意。红豆不堪看，满眼相思泪。<br>
终日劈桃穰，人在心儿里。两朵隔墙花，早晚成连理。<br>
<font color=#333333 size=5em>26.喜迁莺·晓月坠</font><br>
<font color=#FF0033>五代：李煜</font><br>
晓月坠，宿云微，无语枕频欹。梦回芳草思依依，天远雁声稀。<br>
啼莺散，馀花乱，寂寞画堂深院。片红休埽尽从伊，留待舞人归。<br>
<font color=#333333 size=5em>27.忆江南·多少泪</font><br>
<font color=#FF0033>五代：李煜</font><br>
多少泪，沾袖复横颐。心事莫将和泪滴，凤笙休向月明吹，肠断更无疑。<br>
<font color=#333333 size=5em>28.鹊踏枝·几日行云何处去</font><br>
<font color=#FF0033>五代：冯延巳</font><br>
几日行云何处去？忘却归来，不道春将暮。百草千花寒食路，香车系在谁家树？<br>
泪眼倚楼频独语。双燕来时，陌上相逢否？撩乱春愁如柳絮，依依梦里无寻处。(依依 一作：悠悠)<br>
<font color=#333333 size=5em>29.子夜歌·人生愁恨何能免</font><br>
<font color=#FF0033>五代：李煜</font><br>
人生愁恨何能免，销魂独我情何限！故国梦重归，觉来双泪垂。<br>
高楼谁与上？长记秋晴望。往事已成空，还如一梦中。</p>
<h3 id="font-color-333333-size-5em-30-菩萨蛮·枕前发尽千般愿-font"><font color=#333333 size=5em>30.菩萨蛮·枕前发尽千般愿</font></h3>
<p><font color=#FF0033>五代：佚名</font><br>
枕前发尽千般愿，要休且待青山烂。水面上秤锤浮，直待黄河彻底枯。<br>
白日参辰现，北斗回南面。休即未能休，且待三更见日头。<br>
<font color=#333333 size=5em>31.木兰花·晚妆初了明肌雪</font><br>
<font color=#FF0033>五代：李煜</font><br>
晚妆初了明肌雪，春殿嫔娥鱼贯列。<br>
笙箫吹断水云间，重按霓裳歌遍彻。<br>
临春谁更飘香屑？醉拍阑干情味切。<br>
归时休放烛光红，待踏马蹄清夜月。<br>
<font color=#333333 size=5em>32.春光好·蘋叶软</font><br>
<font color=#FF0033>五代：和凝</font><br>
蘋叶软，杏花明，画船轻。双浴鸳鸯出绿汀，棹歌声。<br>
春水无风无浪，春天半雨半晴。红粉相随南浦晚，几含情。<br>
<font color=#333333 size=5em>33.渔歌子·荻花秋</font><br>
<font color=#FF0033>五代：李珣</font><br>
荻花秋，潇湘夜，橘洲佳景如屏画。碧烟中，明月下，小艇垂纶初罢。<br>
水为乡，篷作舍，鱼羹稻饭常餐也。酒盈杯，书满架，名利不将心挂。<br>
<font color=#333333 size=5em>34.采桑子·花前失却游春侣</font><br>
<font color=#FF0033>五代：冯延巳</font><br>
花前失却游春侣，独自寻芳。满目悲凉。纵有笙歌亦断肠。<br>
林间戏蝶帘间燕，各自双双。忍②更思量，绿树青苔半夕阳。<br>
<font color=#333333 size=5em>35.临江仙·饮散离亭西去</font><br>
<font color=#FF0033>五代：徐昌图</font><br>
饮散离亭西去，浮生长恨飘蓬。回头烟柳渐重重。淡云孤雁远，寒日暮天红。<br>
今夜画船何处？潮平淮月朦胧。酒醒人静奈愁浓。残灯孤枕梦，轻浪五更风。<br>
<font color=#333333 size=5em>36.临江仙·樱桃落尽春归去</font><br>
<font color=#FF0033>五代：李煜</font><br>
樱桃落尽春归去，蝶翻金粉双飞。子规啼月小楼西，玉钩罗幕，惆怅暮烟垂。<br>
别巷寂寥人散后，望残烟草低迷。炉香闲袅凤凰儿，空持罗带，回首恨依依。<br>
<font color=#333333 size=5em>37.望江南·天上月</font><br>
<font color=#FF0033>五代：佚名</font><br>
天上月，遥望似一团银。夜久更阑风渐紧。与奴吹散月边云。照见负心人。<br>
<font color=#333333 size=5em>38.谢新恩·冉冉秋光留不住</font><br>
<font color=#FF0033>五代：李煜</font><br>
冉冉秋光留不住，满阶红叶暮。<br>
又是过重阳，台榭登临处，茱萸香坠。<br>
紫菊气，飘庭户，晚烟笼细雨。<br>
雍雍新雁咽寒声，愁恨年年长相似。<br>
<font color=#333333 size=5em>39.鹊踏枝·梅落繁枝千万片</font><br>
<font color=#FF0033>五代：冯延巳</font><br>
梅落繁枝千万片，犹自多情，学雪随风转。昨夜笙歌容易散，酒醒添得愁无限。<br>
楼上春山寒四面，过尽征鸿，暮景烟深浅。一晌凭栏人不见，鲛绡掩泪思量遍。<br>
<font color=#333333 size=5em>40.春光好·天初暖</font><br>
<font color=#FF0033>五代：欧阳炯</font><br>
天初暖，日初长，好春光。万汇此时皆得意，竞芬芳。<br>
笋迸苔钱嫩绿，花偎雪坞浓香。谁把金丝裁剪却，挂斜阳？<br>
<font color=#333333 size=5em>41.菩萨蛮·如今却忆江南乐</font><br>
<font color=#FF0033>五代：韦庄</font><br>
如今却忆江南乐，当时年少春衫薄。骑马倚斜桥，满楼红袖招。<br>
翠屏金屈曲，醉入花丛宿。此度见花枝，白头誓不归。<br>
<font color=#333333 size=5em>42.一斛珠·晓妆初过</font><br>
<font color=#FF0033>五代：李煜</font><br>
晓妆初过，沉檀轻注些儿个。向人微露丁香颗，一曲清歌，暂引樱桃破。<br>
罗袖裛残殷色可，杯深旋被香醪涴。绣床斜凭娇无那，烂嚼红茸，笑向檀郎唾。<br>
<font color=#333333 size=5em>43.阮郎归·呈郑王十二弟</font><br>
<font color=#FF0033>五代：李煜</font><br>
东风吹水日衔山，春来长是闲。落花狼藉酒阑珊，笙歌醉梦间。<br>
佩声悄，晚妆残，凭谁整翠鬟？留连光景惜朱颜，黄昏独倚阑。<br>
<font color=#333333 size=5em>44.渡中江望石城泣下</font><br>
<font color=#FF0033>五代：李煜</font><br>
江南江北旧家乡，三十年来梦一场。<br>
吴苑宫闱今冷落；广陵台殿已荒凉。<br>
云笼远岫愁千片，雨打归舟泪万行。<br>
兄弟四人三百口，不堪闲坐细思量。<br>
<font color=#333333 size=5em>45.浣溪沙·蓼岸风多橘柚香</font><br>
<font color=#FF0033>五代：孙光宪</font><br>
蓼岸风多橘柚香。江边一望楚天长。片帆烟际闪孤光。<br>
目送征鸿飞杳杳，思随流水去茫茫。兰红波碧忆潇湘。<br>
<font color=#333333 size=5em>46.浣溪沙·转烛飘蓬一梦归</font><br>
<font color=#FF0033>五代：李煜</font><br>
转烛飘蓬一梦归，欲寻陈迹怅人非。天教心愿与身违。<br>
待月池台空逝水，荫花楼阁漫斜晖，登临不惜更沾衣。<br>
<font color=#333333 size=5em>47.江城子·初夜含娇入洞房</font><br>
<font color=#FF0033>五代：和凝</font><br>
初夜含娇入洞房，理残妆，柳眉长。翡翠屏中，亲爇玉炉香。整顿金钿呼小玉，排红烛，待潘郎。<br>
<font color=#333333 size=5em>48.书灵筵手巾</font><br>
<font color=#FF0033>五代：李煜</font><br>
浮生共憔悴，壮岁失婵娟。<br>
汗手遗香渍，痕眉染黛烟。<br>
<font color=#333333 size=5em>49.望江南·闲梦远</font><br>
<font color=#FF0033>五代：李煜</font><br>
闲梦远，南国正芳春。船上管弦江面渌，满城飞絮辊轻尘。忙杀看花人！<br>
闲梦远，南国正清秋。千里江山寒色远，芦花深处泊孤舟，笛在月明楼。<br>
<font color=#333333 size=5em>50.江城子·晚日金陵岸草平</font><br>
<font color=#FF0033>五代：欧阳炯</font><br>
晚日金陵岸草平，落霞明，水无情。六代繁华，暗逐逝波声。空有姑苏台上月，如西子镜照江城。<br>
<font color=#333333 size=5em>51.南乡子·云带雨</font><br>
<font color=#FF0033>五代：李珣</font><br>
云带雨，浪迎风，钓翁回棹碧湾中。春酒香熟鲈鱼美，谁同醉？缆却扁舟篷底睡。<br>
<font color=#333333 size=5em>52.鹊踏枝·叵耐灵鹊多谩语</font><br>
<font color=#FF0033>五代：佚名</font><br>
叵耐灵鹊多谩语，送喜何曾有凭据？几度飞来活捉取，锁上金笼休共语。<br>
比拟好心来送喜，谁知锁我在金笼里。欲他征夫早归来，腾身却放我向青云里。<br>
<font color=#333333 size=5em>53.清平乐·莺啼残月</font><br>
<font color=#FF0033>五代：韦庄</font><br>
莺啼残月，绣阁香灯灭。门外马嘶郎欲别，正是落花时节。<br>
妆成不画蛾眉，含愁独倚金扉，去路香尘莫扫，扫即郎去归迟。<br>
<font color=#333333 size=5em>54.浣溪沙·五两竿头风欲平</font><br>
<font color=#FF0033>五代：佚名</font><br>
五两竿头风欲平，长风举棹觉船轻。柔橹不施停却棹，是船行。<br>
满眼风波多闪烁，看山恰似走来迎。仔细看山山不动，是船行。<br>
<font color=#333333 size=5em>55.临江仙·金锁重门荒苑静</font><br>
<font color=#FF0033>五代：鹿虔扆</font><br>
金锁重门荒苑静，绮窗愁对秋空。翠华一去寂无踪。玉楼歌吹，声断已随风。<br>
烟月不知人事改，夜阑还照深宫。藕花相向野塘中，暗伤亡国，清露泣香红。<br>
<font color=#333333 size=5em>56.南乡子·岸远沙平</font><br>
<font color=#FF0033>五代：欧阳炯</font><br>
岸远沙平，日斜归路晚霞明。孔雀自怜金翠尾，临水，认得行人惊不起。<br>
<font color=#333333 size=5em>57.寒食诗</font><br>
<font color=#FF0033>五代：云表</font><br>
寒食时看郭外春，野人无处不伤神。<br>
平原累累添新冢，半是去年来哭人。<br>
<font color=#333333 size=5em>58.渔歌子·楚山青</font><br>
<font color=#FF0033>五代：李珣</font><br>
楚山青，湘水绿，春风澹荡看不足。草芊芊，花簇簇，渔艇棹歌相续。<br>
信浮沉，无管束，钓回乘月归湾曲。酒盈尊，云满屋，不见人间荣辱。<br>
<font color=#333333 size=5em>59.渔歌子·柳垂丝</font><br>
<font color=#FF0033>五代：李珣</font><br>
柳垂丝，花满树，莺啼楚岸春天暮。棹轻舟，出深浦，缓唱渔郎归去。<br>
罢垂纶，还酌醑，孤村遥指云遮处。下长汀，临深渡，惊起一行沙鹭。</p>
<h3 id="font-color-333333-size-5em-60-浣溪沙·红日已高三丈透-font"><font color=#333333 size=5em>60.浣溪沙·红日已高三丈透</font></h3>
<p><font color=#FF0033>五代：李煜</font><br>
红日已高三丈透，金炉次第添香兽。红锦地衣随步皱。<br>
佳人舞点金钗溜，酒恶时拈花蕊嗅。别殿遥闻箫鼓奏。<br>
<font color=#333333 size=5em>61.临江仙·洞庭波浪颭晴天</font><br>
<font color=#FF0033>五代：牛希济</font><br>
洞庭波浪颭晴天，君山一点凝烟。此中真境属神仙。玉楼珠殿，相映月轮边。<br>
万里平湖秋色冷，星辰垂影参然。橘林霜重更红鲜。罗浮山下，有路暗相连。<br>
<font color=#333333 size=5em>62.渔歌子·晓风清</font><br>
<font color=#FF0033>五代：顾夐</font><br>
晓风清，幽沼绿，倚栏凝望珍禽浴。画帘垂，翠屏曲，满袖荷香馥郁。<br>
好摅怀，堪寓目，身闲心静平生足。酒杯深，光影促，名利无心较逐。<br>
<font color=#333333 size=5em>63.蝴蝶儿·蝴蝶儿</font><br>
<font color=#FF0033>五代：张泌</font><br>
蝴蝶儿，晚春时。阿娇初著淡黄衣，倚窗学画伊。<br>
还似花间见，双双对对飞。无端和泪拭胭脂，惹教双翅垂。<br>
<font color=#333333 size=5em>64.临江仙·一番荷芰生池沼</font><br>
<font color=#FF0033>五代：尹鹗</font><br>
一番荷芰生池沼，槛前风送馨香。昔年于此伴萧娘。相偎伫立，牵惹叙衷肠。<br>
时逞笑容无限态，还如菡萏争芳。别来虚遣思悠飏。慵窥往事，金锁小兰房。<br>
<font color=#333333 size=5em>65.渔父·一棹春风一叶舟</font><br>
<font color=#FF0033>五代：李煜</font><br>
一棹春风一叶舟，一纶茧缕一轻钩。花满渚，酒满瓯，万顷波中得自由。<br>
<font color=#333333 size=5em>66.后庭花·石城依旧空江国</font><br>
<font color=#FF0033>五代：孙光宪</font><br>
石城依旧空江国，故宫春色。七尺青丝芳草碧，绝世难得。<br>
玉英凋落尽，更何人识？野棠如织，只是教人添怨忆，怅望无极。<br>
<font color=#333333 size=5em>67.菩萨蛮·霏霏点点回塘雨</font><br>
<font color=#FF0033>五代：佚名</font><br>
霏霏点点回塘雨，双双只只鸳鸯语。灼灼野花香，依依金柳黄。<br>
盈盈江上女，两两溪边舞。皎皎绮罗光，青青云粉状。<br>
<font color=#333333 size=5em>68.菩萨蛮·梨花满院飘香雪</font><br>
<font color=#FF0033>五代：毛熙震</font><br>
梨花满院飘香雪，高楼夜静风筝咽。斜月照帘帷，忆君和梦稀。<br>
小窗灯影背，燕语惊愁态。屏掩断香飞，行云山外归。<br>
<font color=#333333 size=5em>69.谒金门·空相忆</font><br>
<font color=#FF0033>五代：韦庄</font><br>
空相忆，无计得传消息。天上嫦娥人不识，寄书何处觅？<br>
新睡觉来无力，不忍把伊书迹。满院落花春寂寂，断肠芳草碧。<br>
<font color=#333333 size=5em>70.采桑子·辘轳金井梧桐晚</font><br>
<font color=#FF0033>五代：李煜</font><br>
辘轳金井梧桐晚，几树惊秋。昼雨新愁，百尺虾须在玉钩。<br>
琼窗春断双蛾皱，回首边头。欲寄鳞游，九曲寒波不泝流。<br>
<font color=#333333 size=5em>71.河传·秋雨</font><br>
<font color=#FF0033>五代：阎选</font><br>
秋雨，秋雨，无昼无夜，滴滴霏霏。<br>
暗灯凉簟怨分离，妖姬，不胜悲。<br>
西风稍急喧窗竹，停又续，腻脸悬双玉。<br>
几回邀约雁来时，违期，雁归，人不归。<br>
<font color=#333333 size=5em>72.南乡子·相见处</font><br>
<font color=#FF0033>五代：李珣</font><br>
相见处，晚晴天，刺桐花下越台前。<br>
暗里回眸深属意，遗双翠，骑象背人先过水。<br>
<font color=#333333 size=5em>73.江城子·竹里风生月上门</font><br>
<font color=#FF0033>五代：和凝</font><br>
竹里风生月上门。理秦筝，对云屏。轻拨朱弦，恐乱马嘶声。含恨含娇独自语：今夜约，太迟生！<br>
<font color=#333333 size=5em>74.菩萨蛮·玉炉冰簟鸳鸯锦</font><br>
<font color=#FF0033>五代：牛峤</font><br>
玉炉冰簟鸳鸯锦，粉融香汗流山枕。帘外辘轳声，敛眉含笑惊。<br>
柳阴轻漠漠，低鬓蝉钗落。须作一生拚，尽君今日欢。<br>
<font color=#333333 size=5em>75.更漏子·对秋深</font><br>
<font color=#FF0033>五代：孙光宪</font><br>
对秋深，离恨苦，数夜满庭风雨。凝想坐，敛愁眉，孤心似有违。<br>
红窗静，画帘垂，魂消地角天涯。和泪听，断肠窥，漏移灯暗时。<br>
<font color=#333333 size=5em>76.应天长·一钩初月临妆镜</font><br>
<font color=#FF0033>五代：李璟</font><br>
一钩初月临妆镜，蝉鬓凤钗慵不整。重帘静，层楼迥，惆怅落花风不定。<br>
柳堤芳草径，梦断辘轳金井。昨夜更阑酒醒，春愁过却病。<br>
<font color=#333333 size=5em>77.南乡子·画舸停桡</font><br>
<font color=#FF0033>五代：欧阳炯</font><br>
画舸停桡，槿花篱外竹横桥。水上游人沙上女，回顾，笑指芭蕉林里住。<br>
<font color=#333333 size=5em>78.河传·花落</font><br>
<font color=#FF0033>五代：孙光宪</font><br>
花落，烟薄，谢家池阁，寂寞春深。翠蛾轻敛意沉吟，沾襟，无人知此心。<br>
玉炉香断霜灰冷，帘铺影，梁燕归红杏。晚来天，空悄然，孤眠，枕檀云髻偏。<br>
<font color=#333333 size=5em>79.菩萨蛮·回廊远砌生秋草</font><br>
<font color=#FF0033>五代：冯延巳</font><br>
回廊远砌生秋草，梦魂千里青门道。鹦鹉怨长更，碧笼金锁横。<br>
罗帏中夜起，霜月清如水。玉露不成圆，宝筝悲断弦。<br>
<font color=#333333 size=5em>80.木兰花·独上小楼春欲暮</font><br>
<font color=#FF0033>五代：韦庄</font><br>
独上小搂春欲暮，愁望玉关芳草路。消息断，不逢人，却敛细眉归绣户。<br>
坐看落花空叹息，罗袂湿斑红泪滴。千山万水不曾行，魂梦欲教何处觅？<br>
<font color=#333333 size=5em>81.浣溪沙·独立寒阶望月华</font><br>
<font color=#FF0033>五代：张泌</font><br>
独立寒阶望月华，露浓香泛小庭花，绣屏愁背一灯斜。<br>
云雨自从分散后，人间无路到仙家，但凭魂梦访天涯。<br>
<font color=#333333 size=5em>82.临江仙·雨停荷芰逗浓香</font><br>
<font color=#FF0033>五代：阎选</font><br>
雨停荷芰逗浓香，岸边蝉噪垂杨。<br>
物华空有旧池塘，不逢仙子，何处梦襄王？<br>
珍簟对欹鸳枕冷，此来尘暗凄凉。<br>
欲凭危槛恨偏长。<br>
藕花珠缀，犹似汗凝妆。<br>
<font color=#333333 size=5em>83.醉公子·岸柳垂金线</font><br>
<font color=#FF0033>五代：顾敻</font><br>
岸柳垂金线，雨晴莺百啭。<br>
家住绿杨边，往来多少年。<br>
马嘶芳草远，高搂帘半掩。<br>
敛袖翠蛾攒，相逢尔许难。<br>
<font color=#333333 size=5em>84.南乡子·路入南中</font><br>
<font color=#FF0033>五代：欧阳炯</font><br>
路入南中，桄榔叶暗蓼花红。两岸人家微雨后，收红豆，树底纤纤抬素手。<br>
<font color=#333333 size=5em>85.玉楼春·柳映玉楼春日晚</font><br>
<font color=#FF0033>五代：顾敻</font><br>
柳映玉楼春日晚，雨细风轻烟草软。画堂鹦鹉语雕笼，金粉小屏犹半掩。<br>
香灭绣帷人寂寂，倚槛无言愁思远。恨郎何处纵疏狂？长使含啼眉不展。<br>
<font color=#333333 size=5em>86.望远行·碧砌花光照眼明</font><br>
<font color=#FF0033>五代：李璟</font><br>
玉砌花光锦绣明，朱扉长日镇长扃。夜寒不去寝难成，炉香烟冷自亭亭。<br>
残月秣陵砧，不传消息但传情。黄金窗下忽然惊，征人归日二毛生。<br>
<font color=#333333 size=5em>87.浣溪沙·倾国倾城恨有馀</font><br>
<font color=#FF0033>五代：薛昭蕴</font><br>
倾国倾城恨有馀，几多红泪泣姑苏，倚风凝睇雪肌肤。<br>
吴主山河空落日，越王宫殿半平芜，藕花菱蔓满重湖。<br>
<font color=#333333 size=5em>88.风流子·茅舍槿篱溪曲</font><br>
<font color=#FF0033>五代：孙光宪</font><br>
茅舍槿篱溪曲，鸡犬自南自北。菰叶长，水葓开，门外春波涨绿。听织，声促，轧轧鸣梭穿屋。<br>
<font color=#333333 size=5em>89.渔歌子·草芊芊</font><br>
<font color=#FF0033>五代：孙光宪</font><br>
草芊芊，波漾漾。湖边草色连波涨。沿蓼岸，泊枫汀，天际玉轮初上。<br>
扣舷歌，联极望。桨声伊轧知何向？黄鹄叫，白鸥眠，谁似侬家疏旷？</p>
<h3 id="font-color-333333-size-5em-90-浣溪沙·落絮残莺半日天-font"><font color=#333333 size=5em>90.浣溪沙·落絮残莺半日天</font></h3>
<p><font color=#FF0033>五代：欧阳炯</font><br>
落絮残莺半日天，玉柔花醉只思眠，惹窗映竹满炉烟。<br>
独掩画屏愁不语，斜倚瑶枕髻鬟偏，此时心在阿谁边？<br>
<font color=#333333 size=5em>91.柳枝·解冻风来末上青</font><br>
<font color=#FF0033>五代：牛峤</font><br>
解冻风来末上青，解垂罗袖拜卿卿。无端袅娜临官路，舞送行人过一生。<br>
<font color=#333333 size=5em>92.应天长·平江波暖鸳鸯语</font><br>
<font color=#FF0033>五代：毛文锡</font><br>
平江波暖鸳鸯语，两两钓船归极浦。芦洲一夜风和雨，飞起浅沙翘雪鹭。<br>
渔灯明远渚，兰棹今宵何处？罗袂从风轻举，愁杀采莲女！<br>
<font color=#333333 size=5em>93.归国遥·春欲晚</font><br>
<font color=#FF0033>五代：韦庄</font><br>
春欲晚，戏蝶游蜂花烂熳。日落谢家池馆，柳丝金缕断。<br>
睡觉绿鬟风乱，画屏云雨散。闲倚博山长叹，泪流沾皓腕。<br>
<font color=#333333 size=5em>94.南乡子·山果熟</font><br>
<font color=#FF0033>五代：李珣</font><br>
山果熟，水花香，家家风景有池塘。木兰舟上珠帘卷，歌声远，椰子酒倾鹦鹉盏。<br>
<font color=#333333 size=5em>95.一叶落·一叶落</font><br>
<font color=#FF0033>五代：李存勖</font><br>
一叶落，搴珠箔。<br>
此时景物正萧索。<br>
画楼月影寒，西风吹罗幕。<br>
吹罗幕，往事思量着。<br>
<font color=#333333 size=5em>96.江城子·浣花溪上见卿卿</font><br>
<font color=#FF0033>五代：张泌</font><br>
浣花溪上见卿卿，脸波明，黛眉轻。绿云高绾，金簇小蜻蜒。好是问他来得么？和道：莫多情。<br>
<font color=#333333 size=5em>97.浣溪沙·风撼芳菲满院香</font><br>
<font color=#FF0033>五代：孙光宪</font><br>
风撼芳菲满院香，四帘慵卷日初长，鬓云垂枕响微鍠。<br>
春梦未成愁寂寂，佳期难会信茫茫。万般心，千点泪，泣兰堂。<br>
<font color=#333333 size=5em>98.酒泉子·空碛无边</font><br>
<font color=#FF0033>五代：孙光宪</font><br>
空碛无边，万里阳关道路。马萧萧，人去去，陇云愁。<br>
香貂旧制戎衣窄，胡霜千里白。绮罗心，魂梦隔，上高楼。<br>
<font color=#333333 size=5em>99.临江仙·柳带摇风汉水滨</font><br>
<font color=#FF0033>五代：牛希济</font><br>
柳带摇风汉水滨，平芜两岸争匀。鸳鸯对浴浪痕新。弄珠游女，微笑自含春。<br>
轻步暗移蝉鬓动，罗裙风惹轻尘。水晶宫殿岂无因。空劳纤手，解佩赠情人。<br>
<font color=#333333 size=5em>100.喜迁莺·街鼓动</font><br>
<font color=#FF0033>五代：韦庄</font><br>
街鼓动，禁城开，天上探人回。凤衔金榜出云来，平地一声雷。<br>
莺已迁，龙已化，一夜满城车马。家家楼上簇神仙，争看鹤冲天。<br>
<font color=#333333 size=5em>101.谒金门</font><br>
<font color=#FF0033>五代：冯延巳</font><br>
杨柳陌，宝马嘶空无迹。新着荷衣人未识，年年江海客。<br>
梦觉巫山春色，醉眼花飞狼籍。起舞不辞无气力，爱君吹玉笛。<br>
<font color=#333333 size=5em>102.巫山一段云·雨霁巫山上</font><br>
<font color=#FF0033>五代：毛文锡</font><br>
雨霁巫山上，云轻映碧天。远风吹散又相连，十二晚峰前。<br>
暗湿啼猿树，高笼过客船。朝朝暮暮楚江边，几度降神仙。<br>
<font color=#333333 size=5em>103.春光好·花滴露</font><br>
<font color=#FF0033>五代：欧阳炯</font><br>
花滴露，柳摇烟，艳阳天。雨霁山樱红欲烂，谷莺迁。<br>
饮处交飞玉斝，游时倒把金鞭。风飐九衢榆叶动，簇青钱。<br>
<font color=#333333 size=5em>104.菩萨蛮·月华如水笼香砌</font><br>
<font color=#FF0033>五代：孙光宪</font><br>
月华如水笼香砌，金环碎撼门初闭。寒影堕高檐，钩垂一面帘。<br>
碧烟轻袅袅，红战灯花笑。即此是高唐，掩屏秋梦长。<br>
<font color=#333333 size=5em>105.贺明朝·忆昔花间初识面</font><br>
<font color=#FF0033>五代：欧阳炯</font><br>
忆昔花间初识面，红袖半遮，妆脸轻转。石榴裙带，故将纤纤玉指偷捻，双凤金线。<br>
碧梧桐锁深深院，谁料得两情，何日教缱绻？羡春来双燕，飞到玉楼，朝暮相见。<br>
<font color=#333333 size=5em>106.浣溪沙·庭菊飘黄玉露浓</font><br>
<font color=#FF0033>五代：顾敻</font><br>
庭菊飘黄玉露浓，冷莎偎砌隐鸣蛩，何期良夜得相逢？<br>
背帐凤摇红蜡滴，惹香暖梦绣衾重，觉来枕上怯晨钟。<br>
<font color=#333333 size=5em>107.浣溪沙·风递残香出绣帘</font><br>
<font color=#FF0033>五代：孙光宪</font><br>
风递残香出绣帘，团窠金凤舞襜襜，落花微雨恨相兼。<br>
何处去来狂太甚，空推宿酒睡无厌，怎教人不别猜嫌？<br>
<font color=#333333 size=5em>108.生查子·窗雨阻佳期</font><br>
<font color=#FF0033>五代：孙光宪</font><br>
窗雨阻佳期，尽日颙然坐。帘外正淋漓，不觉愁如锁。<br>
梦难裁，心欲破，泪逐檐声坠。想得玉人情，也合思量我。<br>
<font color=#333333 size=5em>109.浣溪沙·露白蟾明又到秋</font><br>
<font color=#FF0033>五代：顾敻</font><br>
露白蟾明又到秋，佳期幽会两悠悠，梦牵情役几时休？<br>
记得泥人微敛黛，无言斜倚小书搂，暗思前事不胜愁！<br>
<font color=#333333 size=5em>110.浣溪沙·天碧罗衣拂地垂</font><br>
<font color=#FF0033>五代：欧阳炯</font><br>
天碧罗衣拂地垂，美人初着更相宜，宛风如舞透香肌。<br>
独坐含颦吹凤竹，园中缓步折花枝，有情无力泥人时。<br>
<font color=#333333 size=5em>111.后庭花·景阳钟动宫莺转</font><br>
<font color=#FF0033>五代：孙光宪</font><br>
景阳钟动宫莺转，露凉金殿。轻飙吹起琼花绽，玉叶如剪。<br>
晚来高阁上，珠帘卷，见坠香千片。修蛾慢脸陪雕辇，后庭新宴。<br>
<font color=#333333 size=5em>112.天仙子·柳色披衫金缕凤</font><br>
<font color=#FF0033>五代：和凝</font><br>
柳色披衫金缕凤，纤手轻拈红豆弄，翠蛾双敛正含情。桃花洞，瑶台梦，一片春愁谁与共？<br>
<font color=#333333 size=5em>113.菩萨蛮·风帘燕舞莺啼柳</font><br>
<font color=#FF0033>五代：牛峤</font><br>
风帘燕舞莺啼柳，妆台约鬓低纤手。钗重髻盘珊，一枝红牡丹。<br>
门前行乐客，白马嘶春色。故故坠金鞭，回头应眼穿。<br>
<font color=#333333 size=5em>114.酒泉子·雨渍花零</font><br>
<font color=#FF0033>五代：李珣</font><br>
雨渍花零，红散香凋池两岸。<br>
别情遥，春歌断，掩银屏。<br>
孤帆早晚离三楚，闲理钿筝愁几许。<br>
曲中情，弦上语，不堪听！<br>
<font color=#333333 size=5em>115.谒金门·春漏促</font><br>
<font color=#FF0033>五代：韦庄</font><br>
春漏促，金烬暗挑残烛。一夜帘前风撼竹，梦魂相断续。<br>
有个娇娆如玉，夜夜绣屏孤宿，闲抱琵琶寻旧曲，远山眉黛绿。<br>
<font color=#333333 size=5em>116.拨棹子·风切切</font><br>
<font color=#FF0033>五代：尹鹗</font><br>
风切切，深秋月，十朵芙蓉繁艳歇。小槛细腰无力，空赢得，目断魂飞何处说。<br>
寸心恰似丁香结，看看瘦尽胸前雪。偏挂恨，少年抛掷，羞觑见，绣被堆红闲不彻。<br>
<font color=#333333 size=5em>117.河满子·正是破瓜年纪</font><br>
<font color=#FF0033>五代：和凝</font><br>
正是破瓜年纪，含情惯得人饶。桃李精神鹦鹉舌，可堪虚度良宵。却爱蓝罗裙子，羡他长束纤腰。<br>
<font color=#333333 size=5em>118.江城子·迎得郎来入绣闱</font><br>
<font color=#FF0033>五代：和凝</font><br>
迎得郎来入绣闱，语相思，连理枝。鬓乱钗垂，梳堕印山眉。娅姹含情娇不语，纤玉手，抚郎衣。<br>
<font color=#333333 size=5em>119.荷叶杯·弱柳好花尽拆</font><br>
<font color=#FF0033>五代：顾敻</font><br>
弱柳好花尽拆，晴陌。陌上少年郎，满身兰麝扑人香。狂么狂，狂么狂？</p>
<h3 id="font-color-333333-size-5em-120-河渎神·汾水碧依依-font"><font color=#333333 size=5em>120.河渎神·汾水碧依依</font></h3>
<p><font color=#FF0033>五代：孙光宪</font><br>
汾水碧依依，黄云落叶初飞。翠娥一去不言归，庙门空掩斜晖。<br>
四壁阴森排古画，依旧琼轮羽驾。小殿沈沈清夜，银灯飘落香灺。<br>
<font color=#333333 size=5em>121.贺明朝·忆昔花间相见后</font><br>
<font color=#FF0033>五代：欧阳炯</font><br>
忆昔花间相见后，只凭纤手，暗抛红豆。人前不解，巧传心事，别来依旧，辜负春昼。<br>
碧罗衣上蹙金绣，睹对对鸳鸯，空裛泪痕透。想韶颜非久，终是为伊，只恁偷瘦。<br>
<font color=#333333 size=5em>122.浣溪沙·荷芰风轻帘幕香</font><br>
<font color=#FF0033>五代：顾敻</font><br>
荷芰风轻帘幕香，绣衣鸂鶒泳回塘，小屏闲掩旧潇湘。<br>
恨入空帷鸾影独，泪凝双脸渚莲光，薄情年少悔思量。<br>
<font color=#333333 size=5em>123.谒金门·秋已暮</font><br>
<font color=#FF0033>五代：牛希济</font><br>
秋已暮，重叠关山岐路。嘶马摇鞭何处去，晓禽霜满树。<br>
梦断禁城钟鼓，泪滴枕檀无数。一点凝红和薄雾，翠蛾愁不语。<br>
<font color=#333333 size=5em>124.临江仙·江绕黄陵春庙闲</font><br>
<font color=#FF0033>五代：牛希济</font><br>
江绕黄陵春庙闲，娇莺独语关关。满庭重叠绿苔斑。阴云无事，四散自归山。<br>
箫鼓声稀香烬冷，月娥敛尽弯环。风流皆道胜人间。须知狂客，拼死为红颜。<br>
<font color=#333333 size=5em>125.女冠子·淡花瘦玉</font><br>
<font color=#FF0033>五代：孙光宪</font><br>
淡花瘦玉，依约神仙妆柬，佩琼文。瑞露通宵贮，幽香尽日焚。<br>
碧纱笼绦节，黄藕冠浓云。勿以吹箫伴，不同群。<br>
<font color=#333333 size=5em>126.菩萨蛮·玉京人去秋萧索</font><br>
<font color=#FF0033>五代：耿玉真</font><br>
玉京人去秋萧索，画檐鹊起梧桐落。欹枕悄无言，月和残梦圆。<br>
背灯唯暗泣，甚处砧声急。眉黛远山攒，芭蕉生暮寒。<br>
<font color=#333333 size=5em>127.满宫花·雪霏霏</font><br>
<font color=#FF0033>五代：魏承班</font><br>
雪霏霏，风凛凛，玉郎何处狂饮？醉时想得纵风流，罗帐香帷鸳寝。<br>
春朝秋夜思君甚，愁见绣屏孤枕。少年何事负初心？泪滴缕金双衽。<br>
<font color=#333333 size=5em>128.抛球乐·逐胜归来雨未晴</font><br>
<font color=#FF0033>五代：冯延巳</font><br>
逐胜归来雨未晴，楼前风重草烟轻。谷莺语软花边过，水调声长醉里听。款举金觥劝，谁是当筵最有情。<br>
<font color=#333333 size=5em>129.酒泉子·水碧风清</font><br>
<font color=#FF0033>五代：顾敻</font><br>
水碧风清，入槛细香红藕腻。谢娘敛翠，恨无涯，小屏斜。<br>
堪憎荡子不还家，谩留罗带结。帐深枕腻炷沉烟，负当年。<br>
<font color=#333333 size=5em>130.菩萨蛮·越梅半拆轻寒里</font><br>
<font color=#FF0033>五代：和凝</font><br>
越梅半拆轻寒里，冰清淡薄笼蓝水。暖觉杏梢红，游丝狂惹风。<br>
闲阶莎径碧，远梦犹堪惜。离恨又迎春，相思难重陈。<br>
<font color=#333333 size=5em>131.酒泉子·黛薄红深</font><br>
<font color=#FF0033>五代：顾敻</font><br>
黛薄红深，约掠绿鬟云腻。小鸳鸯，金翡翠，称人心。<br>
锦鳞无处传幽意，海燕兰堂春又去，隔年书，千点泪，恨难任。<br>
<font color=#333333 size=5em>132.浣溪沙·花渐凋疏不耐风</font><br>
<font color=#FF0033>五代：孙光宪</font><br>
花渐凋疏不耐风，画帘垂地晚重工，堕阶萦藓舞愁红。<br>
腻粉半沾金靥子，残香犹暖绣熏笼，蕙心无处与人同。<br>
<font color=#333333 size=5em>133.浣溪沙·春到青门柳色黄</font><br>
<font color=#FF0033>五代：冯延巳</font><br>
春到青门柳色黄，一梢红杏出低墙，莺窗人起未梳妆。<br>
绣帐已阑离别梦，玉炉空袅寂寥香。闺中红日奈何长。<br>
<font color=#333333 size=5em>134.生查子·烟雨晚晴天</font><br>
<font color=#FF0033>五代：魏承班</font><br>
烟雨晚晴天，零落花无语。难话此时心，梁燕双来去。<br>
琴韵对薰风，有恨和情抚。肠断断弦频，泪滴黄金缕。<br>
<font color=#333333 size=5em>135.八拍蛮·云锁嫩黄烟柳细</font><br>
<font color=#FF0033>五代：阎选</font><br>
云锁嫩黄烟柳细，风吹红蒂雪梅残。<br>
光景不胜闺阁恨，行行坐坐黛眉攒。<br>
<font color=#333333 size=5em>136.菩萨蛮·青岩碧洞经朝雨</font><br>
<font color=#FF0033>五代：孙光宪</font><br>
青岩碧洞经朝雨，隔花相唤南溪去。一只木兰船，波平远浸天。<br>
扣舷惊翡翠，嫩玉抬香臂。红日欲沉西，烟中遥解觽。<br>
<font color=#333333 size=5em>137.女冠子·春山夜静</font><br>
<font color=#FF0033>五代：李珣</font><br>
春山夜静，愁闻洞天疏磬。玉堂虚，细雾垂珠佩，轻烟曳翠裾。<br>
对花情脉脉，望月步徐徐。刘阮今何处？绝来书！<br>
<font color=#333333 size=5em>138.虞美人·触帘风送景阳钟</font><br>
<font color=#FF0033>五代：顾敻</font><br>
触帘风送景阳钟，鸳被绣花重。晓帷初卷冷烟浓，翠匀粉黛好仪容，思娇慵。<br>
起来无语理朝妆，宝匣镜凝光。绿荷相倚满池塘。露清枕簟藕花香，恨悠扬。<br>
<font color=#333333 size=5em>139.河传·风飐</font><br>
<font color=#FF0033>五代：孙光宪</font><br>
风飐，波敛，团荷闪闪，珠倾露点。木兰舟上，何处吴娃越艳：藕花红照脸。<br>
大堤狂杀襄阳客，烟波隔，渺渺湖光白。身已归，心不归，斜晖，远汀鸂鶒飞。<br>
<font color=#333333 size=5em>140.南歌子·岸柳拖烟绿</font><br>
代：张泌<br>
岸柳拖烟绿，庭花照日红。数声蜀魄入帘栊。惊断碧窗残梦，画屏空。<br>
<font color=#333333 size=5em>141.更漏子·三十六宫秋夜水</font><br>
<font color=#FF0033>五代：欧阳炯</font><br>
三十六宫秋夜水，露华点滴高梧。丁丁玉漏咽铜壶，明月上金铺。<br>
红线毯，博山炉，香风暗触流苏。羊车一去长青芜，镜尘鸾影孤。<br>
<font color=#333333 size=5em>142.杨柳枝五首·其二</font><br>
<font color=#FF0033>五代：牛峤</font><br>
吴王宫里色偏深，一簇纤条万缕金。<br>
不愤钱塘苏小小，引郎松下结同心。<br>
<font color=#333333 size=5em>143.蝶恋花·几度凤楼同饮宴</font><br>
<font color=#FF0033>五代：冯延巳</font><br>
几度凤楼同饮宴，此夕相逢，却胜当时见。低语前欢频转面，双眉敛恨春山远。<br>
蜡烛泪流羌笛怨，偷整罗衣，欲唱情犹懒。醉里不辞金爵满，阳关一曲肠千断。<br>
<font color=#333333 size=5em>144.菩萨蛮·木棉花映丛祠小</font><br>
<font color=#FF0033>五代：孙光宪</font><br>
木棉花映丛祠小，越禽声里春光晓。铜鼓与蛮歌，南人祈赛多。<br>
客帆风正急，茜袖偎墙立。极浦几回头，烟波无限愁。<br>
<font color=#333333 size=5em>145.喜迁莺·人汹汹</font><br>
<font color=#FF0033>五代：韦庄</font><br>
人汹汹，鼓冬冬，襟袖五更风。大罗天上月朦胧，骑马上虚空。<br>
香满衣，云满路，鸾凤绕身飞舞。霓旌绛节一群群，引见玉华君。<br>
<font color=#333333 size=5em>146.玉楼春·拂水双飞来去燕</font><br>
<font color=#FF0033>五代：顾敻</font><br>
拂水双飞来去燕，曲槛小屏山六扇。春愁凝思结眉心，绿绮懒调红锦荐。<br>
话别情多声欲战，玉著痕留红粉面。镇长独立到黄昏，却怕良宵频梦见。<br>
<font color=#333333 size=5em>147.巫山一段云·春去秋来也</font><br>
<font color=#FF0033>五代：欧阳炯</font><br>
春去秋来也，愁心似醉醺。去时邀约早回轮，及去又何曾。<br>
歌扇花光黦，衣珠滴泪新。恨身翻不作车尘，万里得随君。<br>
<font color=#333333 size=5em>148.虞美人·好风微揭帘旌起</font><br>
<font color=#FF0033>五代：孙光宪</font><br>
好风微揭帘旌起，金翼鸾相倚。翠檐愁听乳禽声，此时春态暗关情，独难平。<br>
画堂流水空相翳，一穗香摇曳。教人无处寄相思，落花芳草过前期，没人知。<br>
<font color=#333333 size=5em>149.浣溪沙·云淡风高叶乱飞</font><br>
<font color=#FF0033>五代：顾敻</font><br>
云淡风高叶乱飞，小庭寒雨绿苔微，深闺人静掩屏帷。<br>
粉黛暗愁金带枕，鸳鸯空绕画罗衣，那堪辜负不思归！</p>
<h3 id="font-color-333333-size-5em-150-菩萨蛮·回塘风起波文细-font"><font color=#333333 size=5em>150.菩萨蛮·回塘风起波文细</font></h3>
<p><font color=#FF0033>五代：李珣</font><br>
回塘风起波文细，刺桐花里门斜闭。残日照平芜，双双飞鹧鸪。<br>
征帆何处客？相见还相隔。不语欲魂销，望中烟水遥。<br>
<font color=#333333 size=5em>151.江城子·斗转星移玉漏频</font><br>
<font color=#FF0033>五代：和凝</font><br>
斗转星移玉漏频。已三更，对栖莺。历历花间，似有马啼声。含笑整衣开绣户，斜敛手，下阶迎。<br>
<font color=#333333 size=5em>152.江城子·帐里鸳鸯交颈情</font><br>
<font color=#FF0033>五代：和凝</font><br>
帐里鸳鸯交颈情，恨鸡声，天已明。愁见街前，还是说归程。临上马时期后会，待梅绽，月初生。<br>
<font color=#333333 size=5em>153.酒泉子·杨柳舞风</font><br>
<font color=#FF0033>五代：顾敻</font><br>
杨柳舞风，轻惹春烟残雨。杏花愁，莺正语，画楼东。<br>
锦屏寂寞思无穷，还是不知消息。镜尘生，珠泪滴，损仪容。<br>
<font color=#333333 size=5em>154.河传·柳拖金缕</font><br>
<font color=#FF0033>五代：孙光宪</font><br>
柳拖金缕，着烟浓雾，濛濛落絮。凤皇舟上楚女，妙舞，雷喧波上鼓。<br>
龙争虎战分中土，人无主，桃叶江南渡。襞花笺，艳思牵，成篇，宫娥相与传。<br>
<font color=#333333 size=5em>155.浣溪沙·花榭香红烟景迷</font><br>
<font color=#FF0033>五代：毛熙震</font><br>
花榭香红烟景迷，满庭芳草绿萋萎，金铺闲掩绣帘低。<br>
紫燕一双娇语碎，翠屏十二晚峰齐，梦魂消散醉空闺。<br>
<font color=#333333 size=5em>156.定风波·志在烟霞慕隐沦</font><br>
<font color=#FF0033>五代：李珣</font><br>
志在烟霞慕隐沦，功成归看五湖春。一叶舟中吟复醉，云水。此时方识自由身。<br>
花岛为邻鸥作侣，深处。经年不见市朝人。已得希夷微妙旨，潜喜。荷衣蕙带绝纤尘。<br>
<font color=#333333 size=5em>157.渔父·风浩寒溪照胆明</font><br>
<font color=#FF0033>五代：欧阳炯</font><br>
风浩寒溪照胆明，小君山上玉蟾生。荷露坠，翠烟轻，拨剌游鱼几处惊。<br>
<font color=#333333 size=5em>158.临江仙·月色穿帘风入竹</font><br>
<font color=#FF0033>五代：顾敻</font><br>
月色穿帘风入竹，倚屏双黛愁时。砌花含露两三枝。如啼恨脸，魂断损容仪。<br>
香烬暗消金鸭冷，可堪辜负前期。绣襦不整鬓鬟欹。几多惆怅，情绪在天涯！<br>
<font color=#333333 size=5em>159.贺圣朝·白露点晓星</font><br>
<font color=#FF0033>五代：佚名</font><br>
白露点晓星明灭，秋风落叶。故址颓垣，冷烟衰草，前朝宫阙。<br>
长安道上行客，依旧利深名切。改变容颜，消磨今古，陇头残月。<br>
<font color=#333333 size=5em>160.女冠子·凤楼琪树</font><br>
<font color=#FF0033>五代：鹿虔扆</font><br>
凤楼琪树，惆怅刘郎一去，正春深。洞里愁空结，人间信莫寻。<br>
竹疏斋殿迥，松密醮坛阴。倚云低首望，可知心？<br>
<font color=#333333 size=5em>161.浣溪沙·桃杏风香帘幕闲</font><br>
<font color=#FF0033>五代：孙光宪</font><br>
桃杏风香帘幕闲，谢家门户约花关，画梁幽语燕初还。<br>
绣阁数行题了壁，晓屏一枕酒醒山，却疑身是梦魂间！<br>
<font color=#333333 size=5em>162.蝶恋花·谁道闲情抛弃久</font><br>
<font color=#FF0033>五代：冯延巳</font><br>
谁道闲情抛掷久。每到春来，惆怅还依旧。日日花前常病酒，敢辞镜里朱颜瘦。<br>
河畔青芜堤上柳。为问新愁，何事年年有。独立小桥风满袖，平林新月人归后。<br>
<font color=#333333 size=5em>163.女冠子·星冠霞帔</font><br>
<font color=#FF0033>五代：牛峤</font><br>
星冠霞帔，住在蕊珠宫里，佩玎珰。明翠摇蝉翼，纤珪理宿妆。<br>
醮坛春草绿，药院杏花香。青鸟传心事，寄刘郎。<br>
<font color=#333333 size=5em>164.女冠子·薄妆桃脸</font><br>
<font color=#FF0033>五代：欧阳炯</font><br>
薄妆桃脸，满面纵横花靥，艳情多。绶带盘金缕，轻裙透碧罗。<br>
含羞眉乍敛，微语笑相和。不会频偷眼，意如何。<br>
<font color=#333333 size=5em>165.谢新恩·樱桃落尽春将困</font><br>
<font color=#FF0033>五代：李煜</font><br>
樱桃落尽春将困，秋千架下归时。漏暗斜月迟迟，花在枝（缺十二字）。彻晓纱窗下，待来君不知。<br>
<font color=#333333 size=5em>166.南乡子·烟漠漠</font><br>
<font color=#FF0033>五代：李珣</font><br>
烟漠漠，雨凄凄，岸花零落鹧鸪啼。远客扁舟临野渡，思乡处，潮退水平春色暮。<br>
<font color=#333333 size=5em>167.虞美人·深闺春色劳思想</font><br>
<font color=#FF0033>五代：顾夐</font><br>
深闺春色劳思想，恨共春芜长。黄鹂娇啭泥芳妍，杏枝如画倚轻烟、琐窗前。<br>
凭阑愁立双娥细，柳影斜摇砌。玉郎还是不还家？教人魂梦逐杨花、绕天涯。<br>
<font color=#333333 size=5em>168.临江仙·幽闺欲曙闻莺转</font><br>
<font color=#FF0033>五代：毛熙震</font><br>
幽闺欲曙闻莺转，红窗月影微明。好风频谢落花声。隔帷残烛，犹照绮屏筝。<br>
绣被锦茵眠玉暖，炷香斜袅烟轻。淡蛾羞敛不胜情。暗思闲梦，何处逐云行？<br>
<font color=#333333 size=5em>169.南乡子·新月上</font><br>
<font color=#FF0033>五代：李珣</font><br>
新月上，远烟开。惯随潮水采珠来。棹穿花过归溪口。沽春酒。小艇缆牵垂岸柳。<br>
<font color=#333333 size=5em>170.浣溪沙·入夏偏宜澹薄妆</font><br>
<font color=#FF0033>五代：李珣</font><br>
入夏偏宜澹薄妆，越罗衣褪郁金黄，翠钿檀注助容光。<br>
相见无言还有恨，几回判却又思量，月窗香径梦悠飏。<br>
<font color=#333333 size=5em>171.浣溪沙·春色迷人恨正赊</font><br>
<font color=#FF0033>五代：顾敻</font><br>
春色迷人恨正赊，可堪荡子不还家，细风轻露着梨花。<br>
帘外有情双燕飏，槛前无力绿杨斜。小屏狂梦极天涯。<br>
<font color=#333333 size=5em>172.浣溪沙·红藕花香到槛频</font><br>
<font color=#FF0033>五代：李珣</font><br>
红藕花香到槛频，可堪闲忆似花人，旧欢如梦绝音尘。<br>
翠叠画屏山隐隐，冷铺文簟水潾潾，断魂何处一蝉新？<br>
<font color=#333333 size=5em>173.《登太山》 </font><br>
<font color=#FF0033>五代：郭贲</font><br>
双屐冲烟上泰台，欲将老眼傍天开。<br>
春深叠嶂晴看雪，雨后飞泉夜听雷。<br>
玉节攒苍烟浩渺，群山裂翠壁崔嵬。<br>
目前齐鲁何须问，千古登封只草莱。<br>
<font color=#333333 size=5em>174.《道院》 </font><br>
<font color=#FF0033>五代：王景</font><br>
山中旧是神仙宅，冉冉流光老物华。千顷白云都是玉，一溪红浪半凝砂。<br>
瑶阶已化飞凫舄，银汉空余泛斗槎。独倚坏垣伤往事，天风吹落石楠花。<br>
<font color=#333333 size=5em>175.《咏蚕》 </font><br>
<font color=#FF0033>五代：蒋贻恭</font><br>
辛勤得茧不盈筐，灯下缫丝恨更长。<br>
著处不知来处苦，但贪衣上绣鸳鸯。<br>
抒情<br>
<font color=#333333 size=5em>176.《书从事厅屏上》 </font><br>
<font color=#FF0033>五代：刘坦</font><br>
金殿试回新折桂，将军留辟向江城。<br>
思量一醉犹难得，辜负扬州管记名。<br>
<font color=#333333 size=5em>177.《卜算子慢》 </font><br>
<font color=#FF0033>五代：钟辐</font><br>
桃花院落，烟重露寒，寂寞禁烟晴昼。风拂珠帘，<br>
还记去年时候。惜春心，不喜闲窗绣。倚屏山，<br>
和衣睡觉。醺醺暗消残酒¤<br>
独倚危阑久。把玉笋偷弹，黛蛾轻斗。一点相思，<br>
万般自家甘受。抽金钗， 欲买丹青手。<br>
写别来，容颜寄与，使知人清瘦。<br>
<font color=#333333 size=5em>178.《感怀诗二章（奉使中原署馆壁）》 </font><br>
<font color=#FF0033>五代：韩熙载</font><br>
仆本江北人，今作江南客。再去江北游，举目无相识。<br>
金风吹我寒，秋月为谁白。不如归去来，江南有人忆。<br>
未到故乡时，将为故乡好。及至亲得归，争如身不到。<br>
目前相识无一人，出入空伤我怀抱。风雨萧萧旅馆秋，<br>
归来窗下和衣倒。梦中忽到江南路，寻得花边旧居处。<br>
桃脸蛾眉笑出门，争向前头拥将去。<br>
<font color=#333333 size=5em>179.《登祝融峰》 </font><br>
<font color=#FF0033>五代：李徵古</font><br>
欲上祝融峰，先登古石桥。凿开巇嶮处，取路到丹霄。</p>
<h3 id="font-color-333333-size-5em-180-《题桃源》-font"><font color=#333333 size=5em>180.《题桃源》 </font></h3>
<p><font color=#FF0033>五代：李宏皋</font><br>
山翠参差水渺茫，秦人昔在楚封疆。当时避世乾坤窄，<br>
此地安家日月长。草色几经坛杏老。岩花犹带涧桃香。<br>
他年倘遂平生志，来著霞衣侍玉皇。<br>
<font color=#333333 size=5em>181.《碾驴鞍判》 </font><br>
<font color=#FF0033>五代：罗绍威</font><br>
邺城大道甚宽，何故驾车碾鞍？<br>
领鞴驴汉子科决，待驾车汉子喜欢。<br>
<font color=#333333 size=5em>182.《菩萨蛮·梨花满院飘香雪》 </font><br>
<font color=#FF0033>五代：毛熙震</font><br>
梨花满院飘香雪，高楼夜静风筝咽。斜月照帘帷，忆君和梦稀。<br>
小窗灯影背，燕语惊愁态。屏掩断香飞，行云山外归。<br>
写景 思念<br>
<font color=#333333 size=5em>183.《临江仙·饮散离亭西去》 </font><br>
<font color=#FF0033>五代：徐昌图</font><br>
饮散离亭西去，浮生长恨飘蓬。回头烟柳渐重重。淡云孤雁远，寒日暮天红。<br>
今夜画船何处？潮平淮月朦胧。酒醒人静奈愁浓。残灯孤枕梦，轻浪五更风。<br>
宋词三百首 婉约 孤独 写景<br>
<font color=#333333 size=5em>184.《春光好·蘋叶软》 </font><br>
<font color=#FF0033>五代：和凝</font><br>
蘋叶软，杏花明，画船轻。双浴鸳鸯出绿汀，棹歌声。<br>
春水无风无浪，春天半雨半晴。红粉相随南浦晚，几含情。<br>
春游<br>
<font color=#333333 size=5em>185.《木兰花》 </font><br>
<font color=#FF0033>五代：庾传素</font><br>
木兰红艳多情态，不似凡花人不爱。<br>
移来孔雀槛边栽，折向凤凰钗上戴。<br>
是何芍药争风彩，自共牡丹长作对。<br>
若教为女嫁东风，除却黄莺难匹配。<br>
<font color=#333333 size=5em>186.《生查子·春山烟欲收》 </font><br>
<font color=#FF0033>五代：牛希济</font><br>
春山烟欲收，天澹星稀小。残月脸边明，别泪临清晓。<br>
语已多，情未了，回首犹重道：记得绿罗裙，处处怜芳草。<br>
婉约 离别 离情 写景 思念<br>
<font color=#333333 size=5em>187.《句》 </font><br>
<font color=#FF0033>五代：郭廷谓</font><br>
魄逐东流水，坟依独坐山。<br>
<font color=#333333 size=5em>188.《醉花间·休相问》 </font><br>
<font color=#FF0033>五代：毛文锡</font><br>
休相问，怕相问，相问还添恨。春水满塘生，鸂鶒还相趁。<br>
昨夜雨霏霏，临明寒一阵。偏忆戍楼人，久绝边庭信。<br>
婉约 写景 女子 孤独 相思<br>
<font color=#333333 size=5em>189.《题义门胡氏华林书院》 </font><br>
<font color=#FF0033>五代：和蒙</font><br>
累叶聚居旌孝行，一斋崇讲待儒注。<br>
满堂书史胜金玉，入槛峰峦逼斗牛。<br>
墨客四来深慕义，本奴千树等封侯。<br>
南昌旧令曾羁宦，悔不当初命驾游。<br>
<font color=#333333 size=5em>190.《荷叶杯·弱柳好花尽拆》 </font><br>
<font color=#FF0033>五代：顾敻</font><br>
弱柳好花尽拆，晴陌。陌上少年郎，满身兰麝扑人香。狂么狂，狂么狂？<br>
女子 爱情<br>
<font color=#333333 size=5em>191.《题薛教授靖轩》 </font><br>
<font color=#FF0033>五代：丰有俊</font><br>
小船行行过晴轩，衾紬帷楮兴修然。<br>
如何打叠江湖志，甘守陈编隐几眠。<br>
<font color=#333333 size=5em>192.《临江仙·金锁重门荒苑静》 </font><br>
<font color=#FF0033>五代：鹿虔扆</font><br>
金锁重门荒苑静，绮窗愁对秋空。翠华一去寂无踪。玉楼歌吹，声断已随风。<br>
烟月不知人事改，夜阑还照深宫。藕花相向野塘中，暗伤亡国，清露泣香红。<br>
爱国 忧愤<br>
<font color=#333333 size=5em>193.《句》 </font><br>
<font color=#FF0033>五代：邵拙</font><br>
万国未得雨，孤云犹在山。<br>
<font color=#333333 size=5em>194.《春残》 </font><br>
<font color=#FF0033>五代：翁宏</font><br>
又是春残也，如何出翠帏？<br>
落花人独立，微雨燕双飞。<br>
寓目魂将断，经年梦亦非。<br>
那堪向愁夕，萧飒暮蝉辉。<br>
女子 怀人<br>
<font color=#333333 size=5em>195.《菩萨蛮·玉京人去秋萧索》 </font><br>
<font color=#FF0033>五代：耿玉真</font><br>
玉京人去秋萧索，画檐鹊起梧桐落。欹枕悄无言，月和残梦圆。<br>
背灯唯暗泣，甚处砧声急。眉黛远山攒，芭蕉生暮寒。<br>
抒情<br>
<font color=#333333 size=5em>196.《秦楼月/忆秦娥》 </font><br>
<font color=#FF0033>五代：梁意娘</font><br>
春宵短。香闺寂寞愁无限。愁无限。一声窗外，晓莺新啭。起来无语成娇懒。柔肠易断人难见。人难见。这些心绪，如何消遣。<br>
<font color=#333333 size=5em>197.《醉妆词·者边走》 </font><br>
<font color=#FF0033>五代：王衍</font><br>
者边走，那边走，只是寻花柳。那边走，者边走，莫厌金杯酒。<br>
宴游<br>
<font color=#333333 size=5em>198.《避暑摩诃池上作》 </font><br>
<font color=#FF0033>五代：孟昶</font><br>
冰肌玉骨清无汗，水殿风来暗香暖。<br>
帘开明月独窥人，欹枕钗横云鬓乱。<br>
起来琼户寂无声，时见疏星渡河汉。<br>
屈指西风几时来，只恐流年暗中换。<br>
<font color=#333333 size=5em>199.《宿郑谏议山居》 </font><br>
<font color=#FF0033>五代：昙域</font><br>
堂开星斗边，大谏采薇还。禽隐石中树，月生池上山。<br>
凉风吹咏思，幽语隔禅关。莫拟归城计，终妨此地闲。<br>
<font color=#333333 size=5em>200.《唐临为官》 </font><br>
<font color=#FF0033>五代：刘昫</font><br>
　　唐临为万泉丞。县有囚十数人，皆因未入赋而系。会暮春时雨，乃耕作佳期。唐临白县令：“囚人亦有妻儿，无稼穑何以活人，请出之。”令惧其逸，不许。唐临曰：“明公若有所疑，吾自当其罪。”令因请假归乡。临悉召囚令归家耕作，并与之约：农事毕，皆归系所。囚等感恩，至时毕集县狱。临由是知名。<br>
初中文言文 赞颂 写人 故事<br>
<font color=#333333 size=5em>201.《补新宫（新宫三章，章八句）》 </font><br>
<font color=#FF0033>五代：丘光庭</font><br>
奂奂新宫，礼乐其融。尔德惟贤，尔□维忠。<br>
为忠以公，斯筵是同。人之醉我，与我延宾。<br>
奂奂新宫，既奂而轮。其固如山，其俨如云。<br>
其寝斯安，□□□分。我既考落，以燕群臣。<br>
奂奂新宫，既祭既延。我□□镛，于以醉贤。<br>
有礼无愆，我有斯宫。斯宫以安，康后万年。<br>
<font color=#333333 size=5em>202.《赠进士李守微》 </font><br>
<font color=#FF0033>五代：韩屿</font><br>
一定童颜老岁华，贫寒游历贵人家。炼成正气功应大，<br>
养得元神道不差。舄曳鹤毛干毾e6，杖携筇节瘦槎牙。<br>
如何蓬阆不归去，落尽蟠桃几度花。<br>
<font color=#333333 size=5em>203.《述国亡诗》 </font><br>
<font color=#FF0033>五代：花蕊夫人</font><br>
君王城上竖降旗，妾在深宫那得知？<br>
十四万人齐解甲，更无一个是男儿！<br>
抒情 爱国<br>
<font color=#333333 size=5em>204.《落叶》 </font><br>
<font color=#FF0033>五代：修睦</font><br>
雨过闲田地，重重落叶红。<br>
翻思向春日，肯信有秋风。<br>
几处随流水，河边乱暮空。<br>
只应松自立，而不与君同。<br>
植物<br>
<font color=#333333 size=5em>205.《和绵州于中丞登越王楼作》 </font><br>
<font color=#FF0033>五代：李邺</font><br>
长听巴西事，看图胜所闻。<br>
江楼明返照，雪岭乱晴云。<br>
景象诗情在，幽奇笔迹分。<br>
使君徒说好，不只怨离群。<br>
<font color=#333333 size=5em>206.《巫山一段云·古庙依青嶂》 </font><br>
<font color=#FF0033>五代：李珣</font><br>
古庙依青嶂，行宫枕碧流。水声山色锁妆楼。往事思悠悠。<br>
云雨朝还暮，烟花春复秋。啼猿何必近孤舟。行客自多愁。<br>
宋词三百首 婉约 寺庙 山水 行舟 怀念 羁旅<br>
<font color=#333333 size=5em>207.《诉衷情·永夜抛人何处去》 </font><br>
<font color=#FF0033>五代：顾夐</font><br>
永夜抛人何处去？绝来音。香阁掩，眉敛，月将沉。<br>
争忍不相寻？怨孤衾。换我心，为你心，始知相忆深。<br>
宋词三百首 婉约 爱情 女子 思念<br>
<font color=#333333 size=5em>208.《浣溪沙·蓼岸风多橘柚香》 </font><br>
<font color=#FF0033>五代：孙光宪</font><br>
蓼岸风多橘柚香。江边一望楚天长。片帆烟际闪孤光。<br>
目送征鸿飞杳杳，思随流水去茫茫。兰红波碧忆潇湘。<br>
宋词三百首 送别 写景 惜别 思念<br>
<font color=#333333 size=5em>209.《句》 </font><br>
<font color=#FF0033>五代：夏宝松</font><br>
孤猿叫落中岩月，野客吟残半夜灯。雁飞南浦砧初断，月满西楼酒半醒。<br>
晓来羸驷依前去，目断遥山数点青。</p>
<h3 id="font-color-333333-size-5em-210-《长命女·春日宴》-font"><font color=#333333 size=5em>210.《长命女·春日宴》 </font></h3>
<p><font color=#FF0033>五代：冯延巳</font><br>
春日宴，绿酒一杯歌一遍。再拜陈三愿：一愿郎君千岁，二愿妾身常健，三愿如同梁上燕，岁岁长相见。<br>
宋词三百首 婉约 夫妻 饮酒 祝愿 恋情<br>
<font color=#333333 size=5em>211.《摊破浣溪沙·菡萏香销翠叶残》 </font><br>
<font color=#FF0033>五代：李璟</font><br>
菡萏香销翠叶残，西风愁起绿波间。还与韶光共憔悴，不堪看。<br>
细雨梦回鸡塞远，小楼吹彻玉笙寒。多少泪珠何限恨，倚阑干。(何限恨 一作：无限恨)<br>
宋词三百首 婉约 闺怨 写景 荷花 思念 秋思<br>
<font color=#333333 size=5em>212.《寄麻姑仙坛道士》 </font><br>
<font color=#FF0033>五代：查文徽</font><br>
别后相思鹤信稀，郡楼南望远峰迷。<br>
人归仙洞云连地，花落春林水满溪。<br>
白发只应悲镜镊，丹砂犹待寄刀圭。<br>
方平车驾今何在，常苦尘中日易西。<br>
<font color=#333333 size=5em>213.《秋宿湘江遇雨》 </font><br>
<font color=#FF0033>五代：谭用之</font><br>
江上阴云锁梦魂，江边深夜舞刘琨。<br>
秋风万里芙蓉国，暮雨千家薜荔村。<br>
乡思不堪悲橘柚，旅游谁肯重王孙。<br>
渔人相见不相问，长笛一声归岛门。<br>
秋天 写雨 怀才不遇<br>
<font color=#333333 size=5em>214.《献江淮郡守卢公》 </font><br>
<font color=#FF0033>五代：李羽</font><br>
塞诏东来淝水滨，时情惟望秉陶钧。<br>
将军一阵为功业，忍见沙场百战人。<br>
<font color=#333333 size=5em>215.《渔歌子·柳如眉》 </font><br>
<font color=#FF0033>五代：魏承班</font><br>
柳如眉，云似发，鲛绡雾縠笼香雪。梦魂惊，钟漏歇，窗外晓莺残月。<br>
几多情，无处说，落花飞絮清明节。少年郎，容易别，一去音书断绝。<br>
妇女 离别<br>
<font color=#333333 size=5em>216.《剑客》 </font><br>
<font color=#FF0033>五代：慕幽</font><br>
去住知何处，空将一剑行。杀人虽取次，为事爱公平。<br>
戟立嗔髭鬓，星流忿眼睛。晓来湘市说，拂曙别辽城。<br>
<font color=#333333 size=5em>217.《句》 </font><br>
<font color=#FF0033>五代：史虚白</font><br>
风雨揭却屋，全家醉不知。<br>
<font color=#333333 size=5em>218.《述怀二首》 </font><br>
<font color=#FF0033>五代：孙琏</font><br>
少也不谐俗，老去益美閒。<br>
百草生已绿，春雨满南山。<br>
朝朝荷锄去，既夕驱牛还。<br>
长生茆檐下，贫贱甚独安。<br>
但愿桑麻长，优游足岁年。<br>
<font color=#333333 size=5em>219.《孔庙口号》 </font><br>
<font color=#FF0033>五代：李花开</font><br>
破落三间屋，萧条一旅人。<br>
不知负何事，生死厄于陈。<br>
<font color=#333333 size=5em>220.《答妻》 </font><br>
<font color=#FF0033>五代：冯晖</font><br>
休说办不办，且看瓮里飞出雁。<br>
<font color=#333333 size=5em>221.《虞美人·春花秋月何时了》 </font><br>
<font color=#FF0033>五代：李煜</font><br>
春花秋月何时了？往事知多少。小楼昨夜又东风，故国不堪回首月明中。<br>
雕栏玉砌应犹在，只是朱颜改。问君能有几多愁？恰似一江春水向东流。(栏 通：阑)<br>
宋词三百首 婉约 思念 感叹 最美 忧愤<br>
<font color=#333333 size=5em>222.《满宫花·月沉沉》 </font><br>
<font color=#FF0033>五代：尹鹗</font><br>
月沉沉，人悄悄，一炷后庭香袅。风流帝子不归来，满地禁花慵扫。<br>
离恨多，相见少，何处醉迷三岛？漏清宫树子规啼，愁锁碧窗春晓。<br>
婉约 写景 抒怀<br>
<font color=#333333 size=5em>223.《减字木兰花》 </font><br>
<font color=#FF0033>五代：李夫人</font><br>
幕天席地。瑞脑香浓笙歌沸。白纻衣轻。鹓鹓发霜髯照座明。<br>
轻簪小珥。却是人间真富贵。好着丹青。画与人间作寿星。<br>
<font color=#333333 size=5em>224.《如梦令·曾宴桃源深洞》 </font><br>
<font color=#FF0033>五代：李存勖</font><br>
曾宴桃源深洞，一曲清歌舞凤。长记欲别时，和泪出门相送。如梦！如梦！残月落花烟重。<br>
婉约 宴会 思念 离情<br>
<font color=#333333 size=5em>225.《哭赵州和尚二首》 </font><br>
<font color=#FF0033>五代：王镕</font><br>
师离dt水动王侯，心印光潜麈尾收。碧落雾霾松岭月，<br>
沧溟浪覆济人舟。一灯乍灭波旬喜，双眼重昏道侣愁。<br>
纵是了然云外客，每瞻瓶几泪还流。<br>
佛日西倾祖印隳，珠沈丹沼月沈辉。影敷丈室炉烟惨，<br>
风起禅堂松韵微。只履乍来留化迹，五天何处又逢归。<br>
解空弟子绝悲喜，犹自潸然对雪帏。<br>
<font color=#333333 size=5em>226.《答同年李昉见赠次韵》 </font><br>
<font color=#FF0033>五代：邓洵美</font><br>
词场几度让长鞭，又向清朝贺九迁。<br>
品秩虽然殊此日，岁寒终不改当年。<br>
驰名早已超三院，侍直仍忻步八砖。<br>
今日相逢翻自愧，闲吟对酒倍潸然。<br>
<font color=#333333 size=5em>227.《咏鹰（越归南唐初投鄂帅张宣，久不见知，以鹰诗诮之）》 </font><br>
<font color=#FF0033>五代：高越</font><br>
雪爪星眸世所稀，摩天专待振毛衣。<br>
虞人莫谩张罗网，未肯平原浅草飞。<br>
<font color=#333333 size=5em>228.《读史》 </font><br>
<font color=#FF0033>五代：黄损</font><br>
逐鹿走红尘，炎炎火德新。家肥生孝子，国霸有馀臣。<br>
帝道云龙合，民心草木春。须知烟阁上，一半老儒真。<br>
<font color=#333333 size=5em>229.《句》 </font><br>
<font color=#FF0033>五代：可隆</font><br>
万般思后行，一失废前功。（《观棋》）<br>
<font color=#333333 size=5em>230.《冬日道中（一作冬日送人）》 </font><br>
<font color=#FF0033>五代：伍乔</font><br>
去去天涯无定期，瘦童羸马共依依。暮烟江口客来绝，<br>
寒叶岭头人住稀。带雪野风吹旅思，入云山火照行衣。<br>
钓台吟阁沧洲在，应为初心未得归。<br>
<font color=#333333 size=5em>231.《葬后见形诗》 </font><br>
<font color=#FF0033>五代：张太华</font><br>
独卧经秋堕鬓蝉，白杨风起不成眠。<br>
寻思往日椒房宠，泪湿夜襟损翠钿。<br>
<font color=#333333 size=5em>232.《江城子·晚日金陵岸草平》 </font><br>
<font color=#FF0033>五代：欧阳炯</font><br>
晚日金陵岸草平，落霞明，水无情。六代繁华，暗逐逝波声。空有姑苏台上月，如西子镜照江城。<br>
婉约 写景 怀古<br>
<font color=#333333 size=5em>233.《定风波·江水沉沉帆影过》 </font><br>
<font color=#FF0033>五代：阎选</font><br>
江水沉沉帆影过，游鱼到晚透寒波。渡口双双飞白鸟，烟袅，芦花深处隐渔歌。<br>
扁舟短棹归兰浦，人去，萧萧竹径透青莎。深夜无风新雨歇，凉月，露迎珠颗入圆荷。<br>
婉约 秋天 写景 感伤<br>
<font color=#333333 size=5em>234.《天道》 </font><br>
<font color=#FF0033>五代：冯道</font><br>
穷达皆由命，何劳发叹声。<br>
但知行好事，莫要问前程。<br>
冬去冰须泮，春来草自生。<br>
请君观此理，天道甚分明。<br>
哲理<br>
<font color=#333333 size=5em>235.《上升歌》 </font><br>
<font color=#FF0033>五代：吴涵虚</font><br>
玉皇有诏登仙职，龙吐云兮凤著力。眼前蓦地见楼台，<br>
异草奇花不可识。我向大罗观世界，世界即如指掌大。<br>
当时不为上升忙，一时提向瀛洲卖。<br>
<font color=#333333 size=5em>236.《登慈恩寺塔》 </font><br>
<font color=#FF0033>五代：杨玢</font><br>
紫云楼下曲江平，鸦噪残阳麦陇青。<br>
莫上慈恩最高处，不堪看又不堪听。<br>
<font color=#333333 size=5em>237.《句》 </font><br>
<font color=#FF0033>五代：邵拙</font><br>
万国不得雨，孤云犹在山。<br>
<font color=#333333 size=5em>238.《女冠子·淡花瘦玉》 </font><br>
<font color=#FF0033>五代：孙光宪</font><br>
淡花瘦玉，依约神仙妆束，佩琼文。瑞露通宵贮，幽香尽日焚。<br>
碧纱笼绦节，黄藕冠浓云。勿以吹箫伴，不同群。<br>
写人 道士<br>
<font color=#333333 size=5em>239.《书歌妓泥金带》 </font><br>
<font color=#FF0033>五代：韩熙载</font><br>
风柳摇摇无定枝，阳台云雨梦中归。<br>
他年蓬岛音尘断，留取尊前旧舞衣。</p>
<h3 id="font-color-333333-size-5em-240-《哭赵州和尚二首-其一》-font"><font color=#333333 size=5em>240.《哭赵州和尚二首 其一》 </font></h3>
<p><font color=#FF0033>五代：王镕</font><br>
师离?水动王侯，心印光潜麈尾收。碧落雾霾松岭月，沧溟浪覆济人舟。<br>
一灯乍灭波旬喜，双眼重昏道侣愁。纵是了然云外客，每瞻瓶几泪还流。<br>
<font color=#333333 size=5em>241.《铜柱辞》 </font><br>
<font color=#FF0033>五代：李宏皋</font><br>
招灵铸柱垂英烈，手执干戈征百越。诞今铸柱庇黔黎，<br>
指画风雷开五溪。五溪之险不足恃，我旅争登若平地。<br>
五溪之众不足平，我师轻蹑如春冰。溪人畏威思纳质，<br>
弃污归明求立誓。誓山川兮告鬼神，保子孙兮千万春。<br>
<font color=#333333 size=5em>242.《江城子·竹里风生月上门》 </font><br>
<font color=#FF0033>五代：和凝</font><br>
竹里风生月上门。理秦筝，对云屏。轻拨朱弦，恐乱马嘶声。含恨含娇独自语：今夜约，太迟生！<br>
女子 爱情<br>
<font color=#333333 size=5em>243.《生查子·新月曲如眉》 </font><br>
<font color=#FF0033>五代：牛希济</font><br>
新月曲如眉，未有团圞意。红豆不堪看，满眼相思泪。<br>
终日劈桃穰，仁儿在心里。两朵隔墙花，早晚成连理。<br>
宋词三百首 乐府 民歌 月亮 思念 爱情 怨情<br>
<font color=#333333 size=5em>244.《满宫花·雪霏霏》 </font><br>
<font color=#FF0033>五代：魏承班</font><br>
雪霏霏，风凛凛，玉郎何处狂饮？醉时想得纵风流，罗帐香帷鸳寝。<br>
春朝秋夜思君甚，愁见绣屏孤枕。少年何事负初心？泪滴缕金双衽。<br>
写景 女子 孤独 哀怨<br>
<font color=#333333 size=5em>245.《河传·秋光满目》 </font><br>
<font color=#FF0033>五代：徐昌图</font><br>
秋光满目。风清露白，莲红水绿。何处梦回？弄珠拾翠盈盈，倚兰桡，眉黛蹙。<br>
采莲调稳，吴侣声相续，倚棹吴江曲。鹭起暮天，几双交颈鸳鸯，入芦花，深处宿。<br>
秋天<br>
<font color=#333333 size=5em>246.《临江仙·深秋寒夜银河静》 </font><br>
<font color=#FF0033>五代：尹鹗</font><br>
深秋寒夜银河静，月明深院中庭。西窗幽梦等闲成。逡巡觉后，特地恨难平。<br>
红烛半条残焰短，依稀暗背锦屏。枕前何事最伤情？梧桐叶上，点点露珠零。<br>
婉约 闺怨 感伤<br>
<font color=#333333 size=5em>247.《临江仙·暮蝉声尽落斜阳》 </font><br>
<font color=#FF0033>五代：毛文锡</font><br>
暮蝉声尽落斜阳，银蟾影挂潇湘。黄陵庙侧水茫茫。楚山红树，烟雨隔高唐。<br>
岸泊渔灯风飐碎，白蘋远散浓香。灵娥鼓瑟韵清商。朱弦凄切，云散碧天长。<br>
传说 故事<br>
<font color=#333333 size=5em>248.《送廖融处士南游》 </font><br>
<font color=#FF0033>五代：翁宏</font><br>
病卧瘴云间，莓苔渍竹关。孤吟牛渚月，老忆洞庭山。<br>
壮志潜消尽，淳风竟未还。今朝忽相遇，执手一开颜。<br>
<font color=#333333 size=5em>249.《春光好·天初暖》 </font><br>
<font color=#FF0033>五代：欧阳炯</font><br>
天初暖，日初长，好春光。万汇此时皆得意，竞芬芳。<br>
笋迸苔钱嫩绿，花偎雪坞浓香。谁把金丝裁剪却，挂斜阳？<br>
写景<br>
<font color=#333333 size=5em>250.《奉和九月九日登慈恩寺浮图应制》 </font><br>
<font color=#FF0033>五代：王景</font><br>
玉辇移中禁，珠梯览四禅。重阶清汉接，飞窦紫霄悬。<br>
缀叶披天藻，吹花散御筵。无因銮跸暇，俱舞鹤林前。<br>
<font color=#333333 size=5em>251.《茶瓶儿·满地落花铺绣》 </font><br>
<font color=#FF0033>五代：梁意娘</font><br>
满地落花铺绣。春色著人如酒。晓莺窗外啼杨柳。愁不奈、两眉频皱。关山杳。音尘悄。那堪是、昔年时候。盟言辜负知多少。对好景、顿成消瘦。<br>
<font color=#333333 size=5em>252.《怀齐己》 </font><br>
<font color=#FF0033>五代：昙域</font><br>
鬓髯秋景两苍苍，静对茅斋一炷香。病后身心俱澹泊，<br>
老来朋友半凋伤。峨眉山色侵云直，巫峡滩声入夜长。<br>
犹喜深交有支遁，时时音信到松房。<br>
<font color=#333333 size=5em>253.《补茅鸱（茅鸱四章，章八句）》 </font><br>
<font color=#FF0033>五代：丘光庭</font><br>
茅鸱茅鸱，无集我冈。汝食汝饱，莫我为祥。<br>
愿弹去汝，来彼凤凰。来彼凤凰，其仪有章。<br>
茅鸱茅鸱，无啄我雀。汝食汝饱，莫我肯略。<br>
愿弹去汝，来彼瑞鹊。来彼瑞鹊，其音可乐。<br>
茅鸱茅鸱，无搏鷅鶹.汝食汝饱，莫我为休。<br>
愿弹去汝，来彼鳲鸠。来彼鳲鸠，食子其周。<br>
茅鸱茅鸱，无ew我陵。汝食汝饱，莫我好声。<br>
愿弹去汝，来彼苍鹰。来彼苍鹰，祭鸟是徵。<br>
<font color=#333333 size=5em>254.《句》 </font><br>
<font color=#FF0033>五代：郭廷谓</font><br>
魂逐东流水，坟依独坐山。<br>
<font color=#333333 size=5em>255.《寄岐山林逢吉明府》 </font><br>
<font color=#FF0033>五代：谭用之</font><br>
岐山高与陇山连，制锦无私服晏眠。鹦鹉语中分百里，<br>
凤凰声里过三年。秦无旧俗云烟媚，周有遗风父老贤。<br>
莫役生灵种杨柳，一枝枝折灞桥边。<br>
<font color=#333333 size=5em>256.《三生石》 </font><br>
<font color=#FF0033>五代：修睦</font><br>
圣迹谁会得，每到亦徘徊。一尚不可得，三从何处来。<br>
清宵寒露滴，白昼野云隈。应是表灵异，凡情安可猜。<br>
<font color=#333333 size=5em>257.《渔歌子·晓风清》 </font><br>
<font color=#FF0033>五代：顾夐</font><br>
晓风清，幽沼绿，倚栏凝望珍禽浴。画帘垂，翠屏曲，满袖荷香馥郁。<br>
好摅怀，堪寓目，身闲心静平生足。酒杯深，光影促，名利无心较逐。<br>
写景 抒怀 旷达<br>
<font color=#333333 size=5em>258.《鹊踏枝·谁道闲情抛掷久》 </font><br>
<font color=#FF0033>五代：冯延巳</font><br>
谁道闲情抛掷久？每到春来，惆怅还依旧。日日花前常病酒，敢辞镜里朱颜瘦。(敢辞 一作：不辞)<br>
河畔青芜堤上柳，为问新愁，何事年年有？独立小桥风满袖，平林新月人归后。<br>
宋词三百首 婉约 春愁 感叹<br>
<font color=#333333 size=5em>259.《摊破浣溪沙·手卷真珠上玉钩》 </font><br>
<font color=#FF0033>五代：李璟</font><br>
手卷真珠上玉钩，依前春恨锁重楼。风里落花谁是主？思悠悠。<br>
青鸟不传云外信，丁香空结雨中愁。回首绿波三楚暮，接天流。<br>
宋词三百首 婉约 春天 伤春 愁绪<br>
<font color=#333333 size=5em>260.《相见欢·无言独上西楼》 </font><br>
<font color=#FF0033>五代：李煜</font><br>
无言独上西楼，月如钩。寂寞梧桐深院锁清秋。<br>
剪不断，理还乱，是离愁。别是一般滋味在心头。(一般 一作：一番)<br>
宋词三百首 初中古诗 抒情 思念 愁绪 忧愤<br>
<font color=#333333 size=5em>261.《虞美人》 </font><br>
<font color=#FF0033>五代：鹿虔扆</font><br>
卷荷香澹浮烟渚，绿嫩擎新雨。琐窗疏透晓风清，<br>
象床珍簟冷光轻，水文平¤<br>
九疑黛色屏斜掩，枕上眉心敛。不堪相望病将成，<br>
钿昏檀粉泪纵横，不胜情。<br>
<font color=#333333 size=5em>262.《三峡闻猿》 </font><br>
<font color=#FF0033>五代：慕幽</font><br>
谁向兹来不恨生，声声都是断肠声。七千里外一家住，<br>
十二峰前独自行。瘴雨晚藏神女庙，蛮烟寒锁夜郎城。<br>
凭君且听哀吟好，会待青云道路平。<br>
<font color=#333333 size=5em>263.《述怀二首》 </font><br>
<font color=#FF0033>五代：孙琏</font><br>
坐倦秋树根，摄衣步前丘。<br>
横河澹如练，破月西南流。<br>
独持一尊酒，悠然发清讴。<br>
俯仰无不足，吾生焉所求。<br>
<font color=#333333 size=5em>264.《蝶恋花》 </font><br>
<font color=#FF0033>五代：李夫人</font><br>
急鼓疏钟声报晓。楼上今朝，卷起重帘早。环佩珊珊香袅袅。尘埃不到如蓬岛。<br>
何用珠玑相映照。韵胜形清，自有天然好。莫向尊前辞醉倒。松枝鹤骨偏宜老。<br>
<font color=#333333 size=5em>265.《咏金刚》 </font><br>
<font color=#FF0033>五代：蒋贻恭</font><br>
扬眉斗目恶精神，捏合将来恰似真。<br>
刚被时流借拳势，不知身自是泥人。<br>
<font color=#333333 size=5em>266.《柳》 </font><br>
<font color=#FF0033>五代：罗绍威</font><br>
妆点青春更有谁，青春常许占先知。亚夫营畔风轻处，<br>
元亮门前日暖时。花密宛如飘六出，叶繁何惜借双眉。<br>
交情别绪论多少，好向仁人赠一枝。<br>
<font color=#333333 size=5em>267.《清平乐·春光欲暮》 </font><br>
<font color=#FF0033>五代：毛熙震</font><br>
春光欲暮，寂寞闲庭户。粉蝶双双穿槛舞，帘卷晚天疏雨。<br>
含愁独倚闺帏，玉炉烟断香微。正是销魂时节，东风满树花飞。<br>
婉约 春天 写景 闺怨<br>
<font color=#333333 size=5em>268.《书壁》 </font><br>
<font color=#FF0033>五代：黄损</font><br>
一别人间岁月多，归来人事已销磨。<br>
惟有门前鉴池水，春风不改旧时波。<br>
<font color=#333333 size=5em>269.《谢李若冲》 </font><br>
<font color=#FF0033>五代：张太华</font><br>
符吏匆匆叩夜扃，便随金简出幽冥。<br>
蒙师荐拔恩非浅，领得生神九过经。</p>
<h3 id="font-color-333333-size-5em-270-《僻居秋思寄友人》-font"><font color=#333333 size=5em>270.《僻居秋思寄友人》 </font></h3>
<p><font color=#FF0033>五代：伍乔</font><br>
门巷秋归更寂寥，雨馀闲砌委兰苗。梦回月夜虫吟壁，<br>
病起茅斋药满瓢。泽国旧游关远思，竹林前会负佳招。<br>
身名未立犹辛苦，何许流年晚鬓凋。<br>
<font color=#333333 size=5em>271.《甘州曲·画罗裙》 </font><br>
<font color=#FF0033>五代：王衍</font><br>
画罗裙，能解束，称腰身。柳眉桃脸不胜春。<br>
薄媚足精神，可惜沦落在风尘。<br>
<font color=#333333 size=5em>272.《渔歌子·荻花秋》 </font><br>
<font color=#FF0033>五代：李珣</font><br>
荻花秋，潇湘夜，橘洲佳景如屏画。碧烟中，明月下，小艇垂纶初罢。<br>
水为乡，篷作舍，鱼羹稻饭常餐也。酒盈杯，书满架，名利不将心挂。<br>
秋天 写景 归隐 隐逸<br>
<font color=#333333 size=5em>273.《河传·秋雨》 </font><br>
<font color=#FF0033>五代：阎选</font><br>
秋雨，秋雨，无昼无夜，滴滴霏霏。<br>
暗灯凉簟怨分离，妖姬，不胜悲。<br>
西风稍急喧窗竹，停又续，腻脸悬双玉。<br>
几回邀约雁来时，违期，雁归，人不归。<br>
闺怨 写雨 抒情 秋雨<br>
<font color=#333333 size=5em>274.《偶作》 </font><br>
<font color=#FF0033>五代：冯道</font><br>
莫为危时便怆神，前程往往有期因。须知海岳归明主，<br>
未必乾坤陷吉人。道德几时曾去世，舟车何处不通津。<br>
但教方寸无诸恶，狼虎丛中也立身。<br>
<font color=#333333 size=5em>275.《浣溪沙·露白蟾明又到秋》 </font><br>
<font color=#FF0033>五代：顾敻</font><br>
露白蟾明又到秋，佳期幽会两悠悠，梦牵情役几时休？<br>
记得泥人微敛黛，无言斜倚小书楼，暗思前事不胜愁！<br>
秋天 思念<br>
<font color=#333333 size=5em>276.《遣歌妓》 </font><br>
<font color=#FF0033>五代：杨玢</font><br>
垂老无端用意乖，谁知道侣厌清斋。<br>
如今又采蘼芜去，辜负张君绣靸鞋。<br>
<font color=#333333 size=5em>277.《贺明朝·忆昔花间相见后》 </font><br>
<font color=#FF0033>五代：欧阳炯</font><br>
忆昔花间相见后，只凭纤手，暗抛红豆。人前不解，巧传心事，别来依旧，辜负春昼。<br>
碧罗衣上蹙金绣，睹对对鸳鸯，空裛泪痕透。想韶颜非久，终是为伊，只恁偷瘦。<br>
女子 追忆 思念<br>
<font color=#333333 size=5em>278.《河传·花落》 </font><br>
<font color=#FF0033>五代：孙光宪</font><br>
花落，烟薄，谢家池阁，寂寞春深。翠蛾轻敛意沉吟，沾襟，无人知此心。<br>
玉炉香断霜灰冷，帘铺影，梁燕归红杏。晚来天，空悄然，孤眠，枕檀云髻偏。<br>
闺怨 女子 孤独<br>
<font color=#333333 size=5em>279.《送徐铉流舒州（时铉弟锴亦贬乌江尉，亲友临江相送）》 </font><br>
<font color=#FF0033>五代：韩熙载</font><br>
昔年凄断此江湄，风满征帆泪满衣。<br>
今日重怜鶺鴒羽，不堪波上又分飞。<br>
<font color=#333333 size=5em>280.《临江仙·一番荷芰生池沼》 </font><br>
<font color=#FF0033>五代：尹鹗</font><br>
一番荷芰生池沼，槛前风送馨香。昔年于此伴萧娘。相偎伫立，牵惹叙衷肠。<br>
时逞笑容无限态，还如菡萏争芳。别来虚遣思悠飏。慵窥往事，金锁小兰房。<br>
荷花 寓人 男子 思念<br>
<font color=#333333 size=5em>281.《谒金门·美人浴》 </font><br>
<font color=#FF0033>五代：阎选</font><br>
美人浴，碧沼莲开芬馥。双髻绾云颜似玉，素蛾辉淡绿。<br>
雅态芳姿闲淑，雪映钿装金斛。水溅青丝珠断续，酥融香透肉。<br>
写人 女子<br>
<font color=#333333 size=5em>282.《木兰花》 </font><br>
<font color=#FF0033>五代：徐昌图</font><br>
沉檀烟起盘红雾，一箭霜风吹绣户。汉宫花面学梅妆，<br>
谢女雪诗栽柳絮¤<br>
长垂夹幕孤鸾舞，旋炙银笙双凤语。红窗酒病嚼寒冰，<br>
冰损相思无梦处。<br>
<font color=#333333 size=5em>283.《临江仙·峭壁参差十二峰》 </font><br>
<font color=#FF0033>五代：牛希济</font><br>
峭壁参差十二峰，冷烟寒树重重。瑶姬宫殿是仙踪。金炉珠帐，香霭昼偏浓。<br>
一自楚王惊梦断，人间无路相逢。至今云雨带愁容，月斜江上，征棹动晨钟。<br>
婉约 咏古 抒怀<br>
<font color=#333333 size=5em>284.《更漏子·春夜阑》 </font><br>
<font color=#FF0033>五代：毛文锡</font><br>
春夜阑，春恨切，花外子规啼月。人不见，梦难凭，红纱一点灯。<br>
偏怨别，是芳节，庭下丁香千结。宵雾散，晓霞晖，梁间双燕飞。<br>
夜晚 相思 孤寂 愁绪<br>
<font color=#333333 size=5em>285.《秋残》 </font><br>
<font color=#FF0033>五代：翁宏</font><br>
又是秋残也，无聊意若何。客程江外远，归思夜深多。<br>
岘首飞黄叶，湘湄走白波。仍闻汉都护，今岁合休戈。<br>
<font color=#333333 size=5em>286.《浣溪沙·云淡风高叶乱飞》 </font><br>
<font color=#FF0033>五代：顾敻</font><br>
云淡风高叶乱飞，小庭寒雨绿苔微，深闺人静掩屏帷。<br>
粉黛暗愁金带枕，鸳鸯空绕画罗衣，那堪辜负不思归！<br>
闺怨 写景 孤独<br>
<font color=#333333 size=5em>287.《补茅鸱 其一》 </font><br>
<font color=#FF0033>五代：丘光庭</font><br>
茅鸱茅鸱，无搏鷅鹠。汝食汝饱，莫我为休。愿弹去汝，来彼鸤鸠。<br>
来彼鸤鸠，食子其周。<br>
<font color=#333333 size=5em>288.《赠岛云禅师》 </font><br>
<font color=#FF0033>五代：昙域</font><br>
远庵枯叶满，群鹿亦相随。顶骨生新发，庭松长旧枝。<br>
禅高太白月，行出祖师碑。乱后潜来此，南人总不知。<br>
<font color=#333333 size=5em>289.《新春偶成》 </font><br>
<font color=#FF0033>五代：王景</font><br>
南来憔悴滇阳客，每向年光感去留。<br>
万里归心背残腊，五更清梦落神州。<br>
刺桐花发东风早，垂柳条长宿雨收。<br>
便欲题诗散伊郁，泸江风浪拍天流。<br>
<font color=#333333 size=5em>290.《杨柳枝·秋夜香闺思寂寥》 </font><br>
<font color=#FF0033>五代：顾夐</font><br>
秋夜香闺思寂寥，漏迢迢。鸳帷罗幌麝烟销，烛光摇。<br>
正忆玉郎游荡去，无寻处。更闻帘外雨潇潇，滴芭蕉。<br>
怀人 抒情 思念 孤寂<br>
<font color=#333333 size=5em>291.《南乡子·乘彩舫》 </font><br>
<font color=#FF0033>五代：李珣</font><br>
乘彩舫，过莲塘，棹歌惊起睡鸳鸯。游女带香偎伴笑，争窈窕，竞折团荷遮晚照。(带香 一作：带花)<br>
宋词三百首 婉约 少女<br>
<font color=#333333 size=5em>292.《谒金门·风乍起》 </font><br>
<font color=#FF0033>五代：冯延巳</font><br>
风乍起，吹皱一池春水。闲引鸳鸯香径里，手挼红杏蕊。<br>
斗鸭阑干独倚，碧玉搔头斜坠。终日望君君不至，举头闻鹊喜。<br>
宋词三百首 婉约 写景 愁情 思念<br>
<font color=#333333 size=5em>293.《江城子·斗转星移玉漏频》 </font><br>
<font color=#FF0033>五代：和凝</font><br>
斗转星移玉漏频。已三更，对栖莺。历历花间，似有马啼声。含笑整衣开绣户，斜敛手，下阶迎。<br>
女子 爱情<br>
<font color=#333333 size=5em>294.《浪淘沙令·帘外雨潺潺》 </font><br>
<font color=#FF0033>五代：李煜</font><br>
帘外雨潺潺，春意阑珊。罗衾不耐五更寒。梦里不知身是客，一晌贪欢。<br>
独自莫凭栏，无限江山，别时容易见时难。流水落花春去也，天上人间。<br>
宋词三百首 亡国 抒情 思念 忧愤<br>
<font color=#333333 size=5em>295.《渭城春晚》 </font><br>
<font color=#FF0033>五代：谭用之</font><br>
秦树朦胧春色微，香风烟暖树依依。边城夜静月初上，<br>
芳草路长人未归。折柳且堪吟晚槛，弄花何处醉残晖。<br>
钓乡千里断消息，满目碧云空自飞。<br>
<font color=#333333 size=5em>296.《题僧院泉》 </font><br>
<font color=#FF0033>五代：修睦</font><br>
何处云根新布得，归仍半日在烟萝。莫轻竹引经窗小，<br>
须信更深入耳多。绕砌虽然清自别，出门长恐浊相和。<br>
从此无心恋沧海，沧海无风亦起波。<br>
<font color=#333333 size=5em>297.《木兰花·小芙蓉》 </font><br>
<font color=#FF0033>五代：魏承班</font><br>
小芙蓉，香旖旎，碧玉堂深清似水。闭宝匣，掩金铺，<br>
倚屏拖袖愁如醉。<br>
迟迟好景烟花媚，曲渚鸳鸯眠锦翅。凝然愁望静相思，<br>
一双笑靥嚬香蕊。<br>
写景 美人 相思<br>
<font color=#333333 size=5em>298.《述怀》 </font><br>
<font color=#FF0033>五代：梁意娘</font><br>
踪迹浮萍落五湖，一番相别一番疏。<br>
不知此去从何处，还许春风得见无。<br>
<font color=#333333 size=5em>299.《灯》 </font><br>
<font color=#FF0033>五代：慕幽</font><br>
钟断危楼鸟不飞，荧荧何处最相宜。香然水寺僧开卷，<br>
笔写春帏客著诗。忽尔思多穿壁处，偶然心尽断缨时。<br>
孙康勤苦谁能念，少减馀光借与伊。</p>
<h3 id="font-color-333333-size-5em-300-《临江仙-其二》-font"><font color=#333333 size=5em>300.《临江仙 其二》 </font></h3>
<p><font color=#FF0033>五代：鹿虔扆</font><br>
无赖晓莺惊梦断，起来残酒初醒。映窗丝柳袅烟青。<br>
翠帘慵卷，约砌杏花零。<br>
一自玉郎游冶去，莲凋月惨仪形。暮天微雨洒闲庭。<br>
手挼裙带，无语倚云屏。</p>
<blockquote><p>五代十国（907年-960年）这一称谓出自《新五代史》，是对五代（907年～960年）与十国（891年～979年）的合称，也指唐朝灭亡到宋朝建立之间的历史时期。诗词五代十国诗词的重要发展时期。西蜀和南唐词人较多，水平也较高，从而成为两个中心：西蜀有韦庄、欧阳炯等人，他们的作品后来由赵崇祚等收入《花间集》；南唐有冯延巳、中主李璟、后主李煜等人，李璟父子的作品，后人集刻为《南唐二主词》。主要是的李煜作品比如：《虞美人·春花秋月何时了》《相见欢·无言独上西楼》《浪淘沙令·帘外雨潺潺》《相见欢·林花谢了春红》等<br>
五代十国是词的重要发展时期。西蜀和南唐词人较多，水平也较高，从而成为两个中心西蜀有韦庄、欧阳炯等人，他们的作品后来由赵崇祚等收入《花间集》南唐有冯延巳、中主李璟、后主李煜等人，李璟父子的作品，后人集刻为《南唐二主词》。李煜是这一时期最重要的词人。晚唐五代的词大都是描写统治阶级的享乐生活，题材庸俗，境界狭窄，风格柔靡。花间派的作品就是这种风格的代表。李煜前期的作品也是如此，但他在国亡被俘以后写的词，或慨叹身世，或怀恋往昔，形像鲜明，语言生动，把伤感之情写得很深挚，突破了晚唐以来专写风花雪月、男女之情的窠臼，在内容和意境两方面都有创新，为北宋词的发展开。</p>
</blockquote>
                
            </div>
            <hr/>

            

    <div class="reprint" id="reprint-statement">
        
            <div class="reprint__author">
                <span class="reprint-meta" style="font-weight: bold;">
                    <i class="fas fa-user">
                        文章作者:
                    </i>
                </span>
                <span class="reprint-info">
                    <a href="/about" rel="external nofollow noreferrer">Davis Cheng</a>
                </span>
            </div>
            <div class="reprint__type">
                <span class="reprint-meta" style="font-weight: bold;">
                    <i class="fas fa-link">
                        文章链接:
                    </i>
                </span>
                <span class="reprint-info">
                    <a href="https://leanclass.github.io/posts/31097/">https://leanclass.github.io/posts/31097/</a>
                </span>
            </div>
            <div class="reprint__notice">
                <span class="reprint-meta" style="font-weight: bold;">
                    <i class="fas fa-copyright">
                        版权声明:
                    </i>
                </span>
                <span class="reprint-info">
                    本博客所有文章除特別声明外，均采用
                    <a href="https://creativecommons.org/licenses/by/4.0/deed.zh" rel="external nofollow noreferrer" target="_blank">CC BY 4.0</a>
                    许可协议。转载请注明来源
                    <a href="/about" target="_blank">Davis Cheng</a>
                    !
                </span>
            </div>
        
    </div>

    <script async defer>
      document.addEventListener("copy", function (e) {
        let toastHTML = '<span>复制成功，请遵循本文的转载规则</span><button class="btn-flat toast-action" onclick="navToReprintStatement()" style="font-size: smaller">查看</a>';
        M.toast({html: toastHTML})
      });

      function navToReprintStatement() {
        $("html, body").animate({scrollTop: $("#reprint-statement").offset().top - 80}, 800);
      }
    </script>



            <div class="tag_share" style="display: block;">
                <div class="post-meta__tag-list" style="display: inline-block;">
                    
                        <div class="article-tag">
                            
                                <a href="/tags/%E6%B1%89%E9%AD%8F%E6%99%8B%E9%9A%8B%E4%BA%94%E4%BB%A3%E8%AF%97%E6%AD%8C%E9%80%89/">
                                    <span class="chip bg-color">汉魏晋隋五代诗歌选</span>
                                </a>
                            
                        </div>
                    
                </div>
                <div class="post_share" style="zoom: 80%; width: fit-content; display: inline-block; float: right; margin: -0.15rem 0;">
                    <link rel="stylesheet" type="text/css" href="/libs/share/css/share.min.css">
<div id="article-share">

    
    <div class="social-share" data-sites="twitter,facebook,google,qq,qzone,wechat,weibo,douban,linkedin" data-wechat-qrcode-helper="<p>微信扫一扫即可分享！</p>"></div>
    <script src="/libs/share/js/social-share.min.js"></script>
    

    

</div>

                </div>
            </div>
            
                <style>
    #reward {
        margin: 40px 0;
        text-align: center;
    }

    #reward .reward-link {
        font-size: 1.4rem;
        line-height: 38px;
    }

    #reward .btn-floating:hover {
        box-shadow: 0 6px 12px rgba(0, 0, 0, 0.2), 0 5px 15px rgba(0, 0, 0, 0.2);
    }

    #rewardModal {
        width: 320px;
        height: 350px;
    }

    #rewardModal .reward-title {
        margin: 15px auto;
        padding-bottom: 5px;
    }

    #rewardModal .modal-content {
        padding: 10px;
    }

    #rewardModal .close {
        position: absolute;
        right: 15px;
        top: 15px;
        color: rgba(0, 0, 0, 0.5);
        font-size: 1.3rem;
        line-height: 20px;
        cursor: pointer;
    }

    #rewardModal .close:hover {
        color: #ef5350;
        transform: scale(1.3);
        -moz-transform:scale(1.3);
        -webkit-transform:scale(1.3);
        -o-transform:scale(1.3);
    }

    #rewardModal .reward-tabs {
        margin: 0 auto;
        width: 210px;
    }

    .reward-tabs .tabs {
        height: 38px;
        margin: 10px auto;
        padding-left: 0;
    }

    .reward-content ul {
        padding-left: 0 !important;
    }

    .reward-tabs .tabs .tab {
        height: 38px;
        line-height: 38px;
    }

    .reward-tabs .tab a {
        color: #fff;
        background-color: #ccc;
    }

    .reward-tabs .tab a:hover {
        background-color: #ccc;
        color: #fff;
    }

    .reward-tabs .wechat-tab .active {
        color: #fff !important;
        background-color: #22AB38 !important;
    }

    .reward-tabs .alipay-tab .active {
        color: #fff !important;
        background-color: #019FE8 !important;
    }

    .reward-tabs .reward-img {
        width: 210px;
        height: 210px;
    }
</style>

<div id="reward">
    <a href="#rewardModal" class="reward-link modal-trigger btn-floating btn-medium waves-effect waves-light red">赏</a>

    <!-- Modal Structure -->
    <div id="rewardModal" class="modal">
        <div class="modal-content">
            <a class="close modal-close"><i class="fas fa-times"></i></a>
            <h4 class="reward-title">你的赏识是我前进的动力</h4>
            <div class="reward-content">
                <div class="reward-tabs">
                    <ul class="tabs row">
                        <li class="tab col s6 alipay-tab waves-effect waves-light"><a href="#alipay">支付宝</a></li>
                        <li class="tab col s6 wechat-tab waves-effect waves-light"><a href="#wechat">微 信</a></li>
                    </ul>
                    <div id="alipay">
                        <img src="/medias/reward/alipay.jpg" class="reward-img" alt="支付宝打赏二维码">
                    </div>
                    <div id="wechat">
                        <img src="/medias/reward/wechat.jpg" class="reward-img" alt="微信打赏二维码">
                    </div>
                </div>
            </div>
        </div>
    </div>
</div>

<script>
    $(function () {
        $('.tabs').tabs();
    });
</script>

            
        </div>
    </div>

    

    

    

    

    

    

    

    

    

    

<article id="prenext-posts" class="prev-next articles">
    <div class="row article-row">
        
        <div class="article col s12 m6" data-aos="fade-up">
            <div class="article-badge left-badge text-color">
                <i class="fas fa-chevron-left"></i>&nbsp;上一篇</div>
            <div class="card">
                <a href="/posts/26482/">
                    <div class="card-image">
                        
                        
                        <img src="/medias/featureimages/27.jpg" class="responsive-img" alt="辽金元明清诗词选">
                        
                        <span class="card-title">辽金元明清诗词选</span>
                    </div>
                </a>
                <div class="card-content article-content">
                    <div class="summary block-with-text">
                        
                            辽金元明清诗词选
                        
                    </div>
                    <div class="publish-info">
                        <span class="publish-date">
                            <i class="far fa-clock fa-fw icon-date"></i>2022-06-22
                        </span>
                        <span class="publish-author">
                            
                            <i class="fas fa-bookmark fa-fw icon-category"></i>
                            
                            <a href="/categories/Chinese-Poems/" class="post-category">
                                    Chinese Poems
                                </a>
                            
                            
                        </span>
                    </div>
                </div>
                
                <div class="card-action article-tags">
                    
                    <a href="/tags/%E8%BE%BD%E9%87%91%E5%85%83%E6%98%8E%E6%B8%85%E8%AF%97%E8%AF%8D%E9%80%89/">
                        <span class="chip bg-color">辽金元明清诗词选</span>
                    </a>
                    
                </div>
                
            </div>
        </div>
        
        
        <div class="article col s12 m6" data-aos="fade-up">
            <div class="article-badge right-badge text-color">
                下一篇&nbsp;<i class="fas fa-chevron-right"></i>
            </div>
            <div class="card">
                <a href="/posts/56096/">
                    <div class="card-image">
                        
                        
                        <img src="/medias/featureimages/44.jpg" class="responsive-img" alt="历代名媛诗词选">
                        
                        <span class="card-title">历代名媛诗词选</span>
                    </div>
                </a>
                <div class="card-content article-content">
                    <div class="summary block-with-text">
                        
                            历代名媛诗词选
                        
                    </div>
                    <div class="publish-info">
                            <span class="publish-date">
                                <i class="far fa-clock fa-fw icon-date"></i>2022-06-21
                            </span>
                        <span class="publish-author">
                            
                            <i class="fas fa-bookmark fa-fw icon-category"></i>
                            
                            <a href="/categories/Chinese-Poems/" class="post-category">
                                    Chinese Poems
                                </a>
                            
                            
                        </span>
                    </div>
                </div>
                
                <div class="card-action article-tags">
                    
                    <a href="/tags/%E5%8E%86%E4%BB%A3%E5%90%8D%E5%AA%9B%E8%AF%97%E8%AF%8D%E9%80%89/">
                        <span class="chip bg-color">历代名媛诗词选</span>
                    </a>
                    
                </div>
                
            </div>
        </div>
        
    </div>
</article>

</div>


<script>
    $('#articleContent').on('copy', function (e) {
        // IE8 or earlier browser is 'undefined'
        if (typeof window.getSelection === 'undefined') return;

        var selection = window.getSelection();
        // if the selection is short let's not annoy our users.
        if (('' + selection).length < Number.parseInt('120')) {
            return;
        }

        // create a div outside of the visible area and fill it with the selected text.
        var bodyElement = document.getElementsByTagName('body')[0];
        var newdiv = document.createElement('div');
        newdiv.style.position = 'absolute';
        newdiv.style.left = '-99999px';
        bodyElement.appendChild(newdiv);
        newdiv.appendChild(selection.getRangeAt(0).cloneContents());

        // we need a <pre> tag workaround.
        // otherwise the text inside "pre" loses all the line breaks!
        if (selection.getRangeAt(0).commonAncestorContainer.nodeName === 'PRE' || selection.getRangeAt(0).commonAncestorContainer.nodeName === 'CODE') {
            newdiv.innerHTML = "<pre>" + newdiv.innerHTML + "</pre>";
        }

        var url = document.location.href;
        newdiv.innerHTML += '<br />'
            + '来源: Lean&#39;s Class<br />'
            + '文章作者: Davis Cheng<br />'
            + '文章链接: <a href="' + url + '">' + url + '</a><br />'
            + '本文章著作权归作者所有，任何形式的转载都请注明出处。';

        selection.selectAllChildren(newdiv);
        window.setTimeout(function () {bodyElement.removeChild(newdiv);}, 200);
    });
</script>


<!-- 代码块功能依赖 -->
<script type="text/javascript" src="/libs/codeBlock/codeBlockFuction.js"></script>

<!-- 代码语言 -->

<script type="text/javascript" src="/libs/codeBlock/codeLang.js"></script>


<!-- 代码块复制 -->

<script type="text/javascript" src="/libs/codeBlock/codeCopy.js"></script>


<!-- 代码块收缩 -->

<script type="text/javascript" src="/libs/codeBlock/codeShrink.js"></script>


    </div>
    <div id="toc-aside" class="expanded col l3 hide-on-med-and-down">
        <div class="toc-widget card" style="background-color: white;">
            <div class="toc-title"><i class="far fa-list-alt"></i>&nbsp;&nbsp;目录</div>
            <div id="toc-content"></div>
        </div>
    </div>
</div>

<!-- TOC 悬浮按钮. -->

<div id="floating-toc-btn" class="hide-on-med-and-down">
    <a class="btn-floating btn-large bg-color">
        <i class="fas fa-list-ul"></i>
    </a>
</div>


<script src="/libs/tocbot/tocbot.min.js"></script>
<script>
    $(function () {
        tocbot.init({
            tocSelector: '#toc-content',
            contentSelector: '#articleContent',
            headingsOffset: -($(window).height() * 0.4 - 45),
            collapseDepth: Number(''),
            headingSelector: 'h1, h2, h3, h4, h5'
        });

        // Set scroll toc fixed.
        let tocHeight = parseInt($(window).height() * 0.4 - 64);
        let $tocWidget = $('.toc-widget');
        $(window).scroll(function () {
            let scroll = $(window).scrollTop();
            /* add post toc fixed. */
            if (scroll > tocHeight) {
                $tocWidget.addClass('toc-fixed');
            } else {
                $tocWidget.removeClass('toc-fixed');
            }
        });

        
        /* 修复文章卡片 div 的宽度. */
        let fixPostCardWidth = function (srcId, targetId) {
            let srcDiv = $('#' + srcId);
            if (srcDiv.length === 0) {
                return;
            }

            let w = srcDiv.width();
            if (w >= 450) {
                w = w + 21;
            } else if (w >= 350 && w < 450) {
                w = w + 18;
            } else if (w >= 300 && w < 350) {
                w = w + 16;
            } else {
                w = w + 14;
            }
            $('#' + targetId).width(w);
        };

        // 切换TOC目录展开收缩的相关操作.
        const expandedClass = 'expanded';
        let $tocAside = $('#toc-aside');
        let $mainContent = $('#main-content');
        $('#floating-toc-btn .btn-floating').click(function () {
            if ($tocAside.hasClass(expandedClass)) {
                $tocAside.removeClass(expandedClass).hide();
                $mainContent.removeClass('l9');
            } else {
                $tocAside.addClass(expandedClass).show();
                $mainContent.addClass('l9');
            }
            fixPostCardWidth('artDetail', 'prenext-posts');
        });
        
    });
</script>

    

</main>




    <footer class="page-footer bg-color">
    
        <link rel="stylesheet" href="/libs/aplayer/APlayer.min.css">
<style>
    .aplayer .aplayer-lrc p {
        
        display: none;
        
        font-size: 12px;
        font-weight: 700;
        line-height: 16px !important;
    }

    .aplayer .aplayer-lrc p.aplayer-lrc-current {
        
        display: none;
        
        font-size: 15px;
        color: #42b983;
    }

    
    .aplayer.aplayer-fixed.aplayer-narrow .aplayer-body {
        left: -66px !important;
    }

    .aplayer.aplayer-fixed.aplayer-narrow .aplayer-body:hover {
        left: 0px !important;
    }

    
</style>
<div class="">
    
    <div class="row">
        <meting-js class="col l8 offset-l2 m10 offset-m1 s12"
                   server="netease"
                   type="playlist"
                   id="503838841"
                   fixed='true'
                   autoplay='false'
                   theme='#42b983'
                   loop='all'
                   order='random'
                   preload='auto'
                   volume='0.7'
                   list-folded='true'
        >
        </meting-js>
    </div>
</div>

<script src="/libs/aplayer/APlayer.min.js"></script>
<script src="/libs/aplayer/Meting.min.js"></script>

    

    <div class="container row center-align"
         style="margin-bottom: 15px !important;">
        <div class="col s12 m8 l8 copy-right">
            Copyright&nbsp;&copy;
            
                <span id="year">2022</span>
            
            <a href="/about" target="_blank">Davis Cheng</a>
            
            <br>
            
            
            
                
            
            
                <span id="busuanzi_container_site_pv">
                &nbsp;|&nbsp;<i class="far fa-eye"></i>&nbsp;总访问量:&nbsp;
                    <span id="busuanzi_value_site_pv" class="white-color"></span>
            </span>
            
            
                <span id="busuanzi_container_site_uv">
                &nbsp;|&nbsp;<i class="fas fa-users"></i>&nbsp;总访问人数:&nbsp;
                    <span id="busuanzi_value_site_uv" class="white-color"></span>
            </span>
            
            <br>

            <!-- 运行天数提醒. -->
            
                <span id="sitetime"> Loading ...</span>
                <script>
                    var calcSiteTime = function () {
                        var seconds = 1000;
                        var minutes = seconds * 60;
                        var hours = minutes * 60;
                        var days = hours * 24;
                        var years = days * 365;
                        var today = new Date();
                        var startYear = "2022";
                        var startMonth = "2";
                        var startDate = "28";
                        var startHour = "0";
                        var startMinute = "0";
                        var startSecond = "0";
                        var todayYear = today.getFullYear();
                        var todayMonth = today.getMonth() + 1;
                        var todayDate = today.getDate();
                        var todayHour = today.getHours();
                        var todayMinute = today.getMinutes();
                        var todaySecond = today.getSeconds();
                        var t1 = Date.UTC(startYear, startMonth, startDate, startHour, startMinute, startSecond);
                        var t2 = Date.UTC(todayYear, todayMonth, todayDate, todayHour, todayMinute, todaySecond);
                        var diff = t2 - t1;
                        var diffYears = Math.floor(diff / years);
                        var diffDays = Math.floor((diff / days) - diffYears * 365);

                        // 区分是否有年份.
                        var language = 'zh-CN';
                        if (startYear === String(todayYear)) {
                            document.getElementById("year").innerHTML = todayYear;
                            var daysTip = 'This site has been running for ' + diffDays + ' days';
                            if (language === 'zh-CN') {
                                daysTip = '本站已运行 ' + diffDays + ' 天';
                            } else if (language === 'zh-HK') {
                                daysTip = '本站已運行 ' + diffDays + ' 天';
                            }
                            document.getElementById("sitetime").innerHTML = daysTip;
                        } else {
                            document.getElementById("year").innerHTML = startYear + " - " + todayYear;
                            var yearsAndDaysTip = 'This site has been running for ' + diffYears + ' years and '
                                + diffDays + ' days';
                            if (language === 'zh-CN') {
                                yearsAndDaysTip = '本站已运行 ' + diffYears + ' 年 ' + diffDays + ' 天';
                            } else if (language === 'zh-HK') {
                                yearsAndDaysTip = '本站已運行 ' + diffYears + ' 年 ' + diffDays + ' 天';
                            }
                            document.getElementById("sitetime").innerHTML = yearsAndDaysTip;
                        }
                    }

                    calcSiteTime();
                </script>
            
            <br>
            
        </div>
        <div class="col s12 m4 l4 social-link social-statis">
    <a href="https://leanclass.github.io/" class="tooltipped" target="_blank" data-tooltip="访问我的GitHub" data-position="top" data-delay="50">
        <i class="fab fa-github"></i>
    </a>



    <a href="mailto:32322788@qq.com" class="tooltipped" target="_blank" data-tooltip="邮件联系我" data-position="top" data-delay="50">
        <i class="fas fa-envelope-open"></i>
    </a>



    <a href="https://www.facebook.com/davis.cheng.773/" class="tooltipped" target="_blank" data-tooltip="关注我的Facebook: https://www.facebook.com/davis.cheng.773/" data-position="top" data-delay="50">
        <i class="fab fa-facebook-f"></i>
    </a>



    <a href="https://twitter.com/@tkk168" class="tooltipped" target="_blank" data-tooltip="关注我的Twitter: https://twitter.com/@tkk168" data-position="top" data-delay="50">
        <i class="fab fa-twitter"></i>
    </a>



    <a href="tencent://AddContact/?fromId=50&fromSubId=1&subcmd=all&uin=32322788" class="tooltipped" target="_blank" data-tooltip="QQ联系我: 32322788" data-position="top" data-delay="50">
        <i class="fab fa-qq"></i>
    </a>







</div>
    </div>
</footer>

<div class="progress-bar"></div>


    <!-- 搜索遮罩框 -->
<div id="searchModal" class="modal">
    <div class="modal-content">
        <div class="search-header">
            <span class="title"><i class="fas fa-search"></i>&nbsp;&nbsp;搜索</span>
            <input type="search" id="searchInput" name="s" placeholder="请输入搜索的关键字"
                   class="search-input">
        </div>
        <div id="searchResult"></div>
    </div>
</div>

<script type="text/javascript">
$(function () {
    var searchFunc = function (path, search_id, content_id) {
        'use strict';
        $.ajax({
            url: path,
            dataType: "xml",
            success: function (xmlResponse) {
                // get the contents from search data
                var datas = $("entry", xmlResponse).map(function () {
                    return {
                        title: $("title", this).text(),
                        content: $("content", this).text(),
                        url: $("url", this).text()
                    };
                }).get();
                var $input = document.getElementById(search_id);
                var $resultContent = document.getElementById(content_id);
                $input.addEventListener('input', function () {
                    var str = '<ul class=\"search-result-list\">';
                    var keywords = this.value.trim().toLowerCase().split(/[\s\-]+/);
                    $resultContent.innerHTML = "";
                    if (this.value.trim().length <= 0) {
                        return;
                    }
                    // perform local searching
                    datas.forEach(function (data) {
                        var isMatch = true;
                        var data_title = data.title.trim().toLowerCase();
                        var data_content = data.content.trim().replace(/<[^>]+>/g, "").toLowerCase();
                        var data_url = data.url;
                        data_url = data_url.indexOf('/') === 0 ? data.url : '/' + data_url;
                        var index_title = -1;
                        var index_content = -1;
                        var first_occur = -1;
                        // only match artiles with not empty titles and contents
                        if (data_title !== '' && data_content !== '') {
                            keywords.forEach(function (keyword, i) {
                                index_title = data_title.indexOf(keyword);
                                index_content = data_content.indexOf(keyword);
                                if (index_title < 0 && index_content < 0) {
                                    isMatch = false;
                                } else {
                                    if (index_content < 0) {
                                        index_content = 0;
                                    }
                                    if (i === 0) {
                                        first_occur = index_content;
                                    }
                                }
                            });
                        }
                        // show search results
                        if (isMatch) {
                            str += "<li><a href='" + data_url + "' class='search-result-title'>" + data_title + "</a>";
                            var content = data.content.trim().replace(/<[^>]+>/g, "");
                            if (first_occur >= 0) {
                                // cut out 100 characters
                                var start = first_occur - 20;
                                var end = first_occur + 80;
                                if (start < 0) {
                                    start = 0;
                                }
                                if (start === 0) {
                                    end = 100;
                                }
                                if (end > content.length) {
                                    end = content.length;
                                }
                                var match_content = content.substr(start, end);
                                // highlight all keywords
                                keywords.forEach(function (keyword) {
                                    var regS = new RegExp(keyword, "gi");
                                    match_content = match_content.replace(regS, "<em class=\"search-keyword\">" + keyword + "</em>");
                                });

                                str += "<p class=\"search-result\">" + match_content + "...</p>"
                            }
                            str += "</li>";
                        }
                    });
                    str += "</ul>";
                    $resultContent.innerHTML = str;
                });
            }
        });
    };

    searchFunc('/search.xml', 'searchInput', 'searchResult');
});
</script>

    <!-- 回到顶部按钮 -->
<div id="backTop" class="top-scroll">
    <a class="btn-floating btn-large waves-effect waves-light" href="#!">
        <i class="fas fa-arrow-up"></i>
    </a>
</div>


    <script src="/libs/materialize/materialize.min.js"></script>
    <script src="/libs/masonry/masonry.pkgd.min.js"></script>
    <script src="/libs/aos/aos.js"></script>
    <script src="/libs/scrollprogress/scrollProgress.min.js"></script>
    <script src="/libs/lightGallery/js/lightgallery-all.min.js"></script>
    <script src="/js/matery.js"></script>

    
        <!-- <script src='https://unpkg.com/mermaid@latest/dist/mermaid.min.js'></script> -->
        <script src='/libs/mermaid/mermaid.min.js'></script>
        <script>
          if (window.mermaid) {
            mermaid.initialize({theme: 'forest'});
          }
        </script>
    

    

    <!-- 雪花特效 -->
    

    <!-- 鼠标星星特效 -->
    

     
        <script src="https://ssl.captcha.qq.com/TCaptcha.js"></script>
        <script src="/libs/others/TencentCaptcha.js"></script>
        <button id="TencentCaptcha" data-appid="xxxxxxxxxx" data-cbfn="callback" type="button" hidden></button>
    

    <!-- Baidu Analytics -->

<script>
    var _hmt = _hmt || [];
    (function () {
        var hm = document.createElement("script");
        hm.src = "https://hm.baidu.com/hm.js?a7d33ed5f03f30ce6f04741f2fa07675";
        var s = document.getElementsByTagName("script")[0];
        s.parentNode.insertBefore(hm, s);
    })();
</script>

    <!-- Baidu Push -->

<script>
    (function () {
        var bp = document.createElement('script');
        var curProtocol = window.location.protocol.split(':')[0];
        if (curProtocol === 'https') {
            bp.src = 'https://zz.bdstatic.com/linksubmit/push.js';
        } else {
            bp.src = 'http://push.zhanzhang.baidu.com/push.js';
        }
        var s = document.getElementsByTagName("script")[0];
        s.parentNode.insertBefore(bp, s);
    })();
</script>

    
    <script src="/libs/others/clicklove.js" async="async"></script>
    
    
    <script async src="/libs/others/busuanzi.pure.mini.js"></script>
    

    

    

    <!--腾讯兔小巢-->
    
    

    

    

    
    <script src="/libs/instantpage/instantpage.js" type="module"></script>
    

</body>

</html>
